  
།རྒྱ་གར་སྐད་དུ། བུདྡྷ་པི་ཊ་ཀ་དུཿ་ཤཱི་ལ་ནི་གྲ་ཧཱི་ནཱ་མ་མ་ཧཱ་ཡཱ་ན་སཱུ་ཏྲ། བོད་  
སྐད་དུ། སངས་རྒྱས་ཀྱི་སྡེ་སྣོད་ཚུལ་ཁྲིམས་འཆལ་པ་ཚར་གཅོད་པ་ཞེས་བྱ་བ་ཐེག་པ་ཆེན་  
པོའི་མདོ། བམ་པོ་དང་པོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་  
ལོ༑ ༑འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཡུལ་ཝཱ་ར་ཎཱ་སིའི་  
  
༄༅། །དྲང་སྲོང་ལྷུང་བ་རི་དྭགས་ཀྱི་ནགས་ན་དགེ་སློང་གི་དགེ་འདུན་ཆེན་པོ་ཟག་པ་ཟད་པ། བྱ་བ་བྱས་པ་  
བྱེད་པ་བྱས་པ། ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་ཤེས་  
པས་སེམས་ཤིན་ཏུ་རྣམ་པར་གྲོལ་བ། ཤེས་རབ་ཤིན་ཏུ་རྣམ་པར་གྲོལ་བ། དབང་དུ་གྱུར་པ་ལྔ་བརྒྱ་དང་ཐབས་ཅིག་  
ཏུ་བཞུགས་ཏེ། ཐམས་ཅད་ཀྱང་དགྲ་བཅོམ་པ་ཤ་དག་སྟེ། གང་ཟག་གཅིག་མ་གཏོགས་པ་ནི། འདི་ལྟ་སྟེ། ཚེ་དང་ལྡན་  
པ་ཀུན་དགའ་བོའོ། །དེ་ནས་ཚེ་དང་ལྡན་པ་ཤཱ་རད་ཏིའི་བུ་དང། ཚེ་དང་ལྡན་པ་མཽངྒལ་གྱི་བུ་ཆེན་པོ་དང། ཚེ་དང་ལྡན་པ་  
  
  
ཚེ་དང་ལྡན་པ་རབ་འབྱོར་དང། ཚེ་དང་ལྡན་པ་བ་ཀུ་ལ་དང། ཚེ་དང་ལྡན་པ་བྱམས་མའི་བུ་གང་པོ་དང། ཚེ་དང་  
ལྡན་པ་ཀུན་དགའ་བོ་རྣམས་ཕྱེ་མ་རེད་ཀྱི་དུས་སུ་ནང་དུ་ཡང་དག་པར་འཇོག་ལས་ལངས་ཏེ་བཅོམ་ལྡན་འདས་གང་ན་བ་དེར་དོང་ནས་  
བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བཙལ་ཏེ། ཕྱོགས་གཅིག་ཏུ་འཁོད་དོ། །དེ་ནས་བཅོམ་ལྡན་འདས་ལ་ཚེ་དང་ལྡན་  
པ་ཤཱ་རིའི་བུས་འདི་སྐད་ཅེས་གསོལ་ཏོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་  
འདས་ཀྱིས་འདི་ལྟ་སྟེ། འདུས་བྱས་ཐམས་ཅད་མངོན་པར་འདུས་མ་བགྱིས་པ་དང། འབྱུང་བ་མ་མཆིས་པ་དང། མཚན་མ་མ་མཆིས་  
པ་དང། མཚན་ཉིད་མ་མཆིས་པ་དང། འདུས་མ་བགྱིས་པ་དང་བསྟན་དུ་མ་མཆིས་པའི་བར་དུ་ལེགས་པར་བཤད་པ་འདི་ནི། བཅོམ་  
  
  
༄༅། །ལྡན་འདས། ངོམ་ཚར་ལགས་སོ། །བདེ་བར་གཤེགས་པ། ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། ཁྱོད་  
ཀྱིས་དོན་གྱི་དབང་གང་ཞིག་མཐོང་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་  
ཀྱིས་འདི་ལྟ་སྟེ། འདུས་བྱས་ཐམས་ཅད་མངོན་པར་འདུས་མ་བགྱིས་པ་དང། འབྱུང་བ་མ་མཆིས་པ་དང། མཚན་མ་མ་མཆིས་པ་དང་  
མཚན་ཉིད་མ་མཆིས་པ་དང། འདུས་མ་བགྱིས་པ་དང། བསྟན་དུ་མ་མཆིས་པའི་བར་དུ་ལེགས་པར་བཤད་པ་འདི་ནི། བཅོམ་ལྡན་འདས་  
ངོ་མཚར་ལགས་སོ། །བདེ་བར་གཤེགས་པ། ངོ་མཚར་ལགས་སོ། །ཞེས་དེ་སྐད་སྨྲ། གསོལ་པ། བཅོམ་ལྡན་འདས། འདི་ལ་བདག་  
གཅིག་པུ་དབེན་པར་ཞུགས་ཏེ་ནང་དུ་ཡང་དག་བཞག་པ་ན། སེམས་ལ་སེམས་ཀྱི་ཡོངས་སུ་རྟོག་པ་འདི་ལྟ་བུ་འདི་སྐྱེས་པར་གྱུར་ཏེ་  
  
  
རྣམས་ལ་མིང་དང་མཚན་མ་འདི་བཤད། ཤིན་ཏུ་བརྗོད་དུ་མེད་པའི་ཆོས་རྣམས་ལ་བརྗོད་པ་གསུངས་སྙམ་དུ་  
བཅོམ་ལྡན་འདས། དོན་གྱི་དབང་འདི་ཉིད་རབ་ཏུ་སེམས་པ་ན་བདག་ལ་ངོ་མཚར་སྐྱེས་པར་གྱུར་ཏེ། བཅོམ་ལྡན་འདས། བདག་གིས་དོན་གྱི་དབང་འདི་མཐོང་ནས་འདི་སྐད་  
ཅེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཀྱིས་འདི་ལྟ་སྟེ། འདུས་བྱས་ཐམས་ཅད་མངོན་པར་འདུས་མ་བགྱིས་པ་  
དང། འབྱུང་བ་མ་མཆིས་པ་དང། མཚན་མ་མ་མཆིས་པ་དང་མཚན་ཉིད་མ་མཆིས་པ་དང། འདུས་མ་བགྱིས་པ་དང། བསྟན་དུ་མ་མཆིས་པའི་བར་དུ་གསུངས་པ་འདི་  
ནི༑ བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། ངོ་མཚར་ལགས་སོ། །ཞེས་གསོལ་ཏོ། །བཀའ་སྩལ་པ། ཤཱ་རིའི་བུ། དེ་དེ་བཞིན་ཏེ། ཤཱ་རིའི་བུ་  
གནས་འདི་ནི། ངོ་མཚར་ཡིན་ནོ། །གནས་འདི་ནི། མཆོག་ཏུ་ངོ་མཚར་ཡིན་ཏེ། འདི་ལྟ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་  
རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡིན་ནོ། །ཤཱ་རིའི་བུ། དཔེར་ན། རི་མོ་མཁན་ནམ། རི་མོ་མཁན་གྱི་སློབ་མ་མཁས་པ་ཞིག་ནམ་མཁའ་བར་  
  
  
༄༅། །སྣང་གནས་མེད་ཅིང་དམིགས་སུ་མེད་པ་ལ་ཁ་དོག་སྣ་ཚོགས་དང། དབྱིབས་སྣ་ཚོགས་ཀྱི་གཟུགས་ཀྱི་ཚུལ་རྣམ་པ་དུ་མ་རྣམ་པ་སྣ་ཚོགས་སྟོན་  
པར་བྱེད་ན། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནས། གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་  
ལགས་སོ། །བཀའ་སྩལ་པ། ཤཱ་རིའི་བུ། དེ་བས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་དེ་བཞིན་གཤེགས་  
པས་ཆོས་བཤད་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། མཚན་ཉིད་མེད་པ་དང། ཡིད་ལ་བྱེད་པ་མེད་པ་དང། རྩོལ་  
བ་མེད་པ་དང། ཀུན་ཏུ་རྒྱུ་བ་མེད་པ་དང། ཐོབ་པ་མེད་པ་དང་འཇུག་པ་མེད་པ་དང། ཐོབ་པ་སྤངས་པ་དང། ཐོབ་པ་མཐོ་བ་པ་དང། མཐོ་བ་བརྒྱུན་ཆད་པ་དང་  
ཐོབ་པ་རྗེས་སུ་མ་ཐོབ་པ་དང། ཐོབ་པ་བོར་བ་དང། ཐོབ་པ་ཡང་དག་པར་མ་ཐོབ་པ་དང། སྦྱངས་པ་མེད་པ་དང། སྦྱང་བར་བྱ་བ་མེད་པ་དང། སྦྱང་བར་འོས་པ་མེད་  
པ་དང། བསམ་དུ་མེད་པ་དང། བསམ་པར་བྱ་བ་མེད་པ་དང། དགེ་བར་བསམ་པ་མེད་པ་དང། སྤྲོས་པ་མེད་པ་དང། སྤྲོ་བར་བྱ་བ་མེད་པ་དང། དགེ་བར་སྤྲོ་བ་  
  
  
རྣམ་པར་བརྟགས་པ་མེད་པ་དང། རྣམ་པར་བརྟག་པར་བྱ་བ་མེད་པ་དང། དགེ་བར་རྣམ་པར་བརྟགས་པ་མེད་པ་དང་རྨོངས་པ་མེད་པ་དང། ཡང་དག་པར་  
འདུ་བྱ་བ་མེད་པ་དང། གཞི་མེད་པ་དང། དམིགས་པ་མེད་པ་དང་གཡོ་བ་མེད་པ་དང། གཡོ་བར་བྱ་བ་མེད་པ་དང། དགེ་བར་གཡེ་བ་མེད་པ་དང། རང་བཞིན་གྱིས་སྟོང་  
པ་དང། ངོ་བོ་མེད་པའི་རང་བཞིན་དང། བསྟན་དུ་མེད་པའི་རང་བཞིན་དང། བསྟན་པར་བྱ་བ་མེད་པའི་རང་བཞིན་དང། དགེ་བར་བསྟན་དུ་མེད་པ་དང། འཇིག་རྟེན་  
ཐམས་ཅད་ཡིད་ཆེས་པར་དཀའ་བ་དང། མིང་དང་མཚན་མ་མེད་པའི་ཆོས་ལ་ཇི་ལྟར་ཡང་མིང་དང་མཚན་མར་ཐ་སྙད་འདོགས་པ་དང་བརྗོད་དུ་མེད་པའི་ཆོས་རྣམས་  
ལ་བརྗོད་པ་གསུངས་ཏེ། འདི་ལྟ་སྟེ། མངོན་པར་འདུ་བྱེད་པ་མེད་པ་དང། འབྱུང་བ་མེད་པ་དང། མཚན་མ་མེད་པ་དང། མཚན་ཉིད་མེད་པ་དང། འདུས་མ་བྱས་པ་དང་  
བསྟན་དུ་མེད་པ་ལ་དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཤཱ་རིའི་བུ། མཆོག་ཏུ་ངོ་མཚར་ཡིན་ནོ། །ཤཱ་རིའི་བུ་དཔེར་ན། འདི་ན་སྐྱེས་བུ་འགའ་  
ཞིག་གིས་རིའི་རྒྱལ་པོ་རི་རབ་ཁར་བཅུག་སྟེ་ལེགས་པར་ལན་གསུམ་བཅས་ནས་མིད་ལ། དེས་མིད་པ་ཟས་བཞིན་དུ་འཇུ་བར་བྱེད་དེ། དེ་ལ་སྡུག་བསྔལ་ཅུང་ཟད་ཀྱང་མི་  
  
  
༄༅། །སྐྱེད་ཅིང་དེའང་ཟོས་ནས་ནམ་མཁའ་བར་སྣང་ལ་འཆག་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ཤིན་ཏུ་ངོ་མཚར་བྱེད་པ་  
ཡིན་ནམ། གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་བས་ཀྱང་འདི་  
ལྟ་སྟེ༑ མངོན་པར་འདུ་བྱེད་པ་མེད་པ་དང། འབྱུང་བ་མེད་པ་དང། མཚན་མ་མེད་པ་དང། མཚན་ཉིད་མེད་པ་དང། བསྟན་དུ་མེད་པ་ལ་དེ་བཞིན་གཤེགས་པས་ཆོས་  
བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཤཱ་རིའི་བུ། དཔེར་ན། ལྕི་བའི་མེ་ཆེན་པོ་འབར་བ། རབ་ཏུ་འབར་བ། ཀུན་ཏུ་རབ་ཏུ་འབར་བ། མེ་ལྕེ་གཅིག་  
ཏུ་གྱུར་པ། འོད་དང་བཅས་པ་འཕང་དུ་དཔག་ཚད་ཙམ་ལ། རྒྱར་ཡང་དཔག་ཚད་ཙམ་ཡོད་པའི་མེ་འུར་སྒྲ་ཅན་གྱིས་སྒོ་བཞི་རབ་ཏུ་གང་བར་གྱུར་ཅིང་སྒོ་བཞི་ནས་  
དེའི་མེ་ལྕེ་བར་སྣང་ལ་དཔག་ཚད་བཞི་ཙམ་དུ་གྱེན་དུ་འབར་བར་གྱུར་པ་དེར་སྐྱེས་བུ་འགའ་ཞིག་རྩཱ་ཁུར་ཤིན་ཏུ་ཆེན་པོ་ཐོགས་ཏེ་འཇུག་པར་བྱེད་ལ། དེའང་ཞུགས་  
མ་ཐག་ཏུ་སྒོ་བཞི་པོ་དེ་དག་ནས་ཚུབ་མ་བཞི་མངོན་དུ་ལངས་ཏེ་མེ་ལྕེ་གང་ཡིན་པ་དེས་སྐྱེས་བུ་དེའི་ལུས་ལ་ཕོག་ན། དེའི་ལུས་ཀྱང་མི་ཚིག་ལ་རྩའང་མི་ཚིག་པ་ཁོ་  
  
  
རྩྭའི་ཉག་མ་གཅིག་ཀྱང་མི་ཚིག་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནམ། གསོལ་པ། བཅོམ་  
ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་བས་ཀྱང་འདི་ལྟ་སྟེ། འདུས་བྱས་ཐམས་  
ཅད་མངོན་པར་འདུ་བྱེད་པ་མེད་པ་དང། འབྱུང་བ་མེད་པ་དང་མཚན་མ་མེད་པ་དང། མཚན་ཉིད་མེད་པ་དང། འདུས་མ་བྱས་པ་དང། བསྟན་དུ་མེད་པ་ལ་དེ་བཞིན་  
གཤེགས་པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཤཱ་རིའི་བུ། དཔེར་ན། འདི་ན་སྐྱེས་བུ་འགའ་ཞིག་རྒྱ་མཚོ་ཆེན་པོ་རྒལ་བར་འདོད་ནས་དེས་རྡོའི་  
གཟིངས་ས་ཆེན་པོ་ཙམ་གྱིས་རྒྱ་མཚོ་ཆེན་པོའི་ཚུ་རོལ་གྱི་འགྲམ་ནས་ཕ་རོལ་གྱི་འགྲམ་དུ་ཕྱིན་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་  
བྱེད་པ་ཡིན་ནམ། གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་བས་  
ཀྱང་འདི་ལྟ་སྟེ། འདུས་བྱས་ཐམས་ཅད་མངོན་པར་འདུས་མ་བྱས་པ་དང། འབྱུང་བ་མེད་པ་དང། མཚན་མ་མེད་པ་དང། མཚན་ཉིད་མེད་པ་དང། འདུས་མ་བྱས་པ་  
  
  
༄༅། །དང། བསྟན་དུ་མེད་པ་ལ་དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཆོས་ངོ་མཚར་ཡིན་ནོ། །ཤཱ་རིའི་བུ། དཔེར་ན། འདི་ན་སྐྱེས་  
བུ་འགའ་ཞིག་རྒྱ་མཚོ་དང་བཅས། རི་དང་བཅས། རྩྭ་ཤིང་དང་ཆུ་དང་བཅས་པའི་གླིང་བཞི་པའི་འཇིག་རྟེན་གྱི་ཁམས་འདི་བཏེག་ནས་སྦྲང་མའི་བྱིན་པའི་ཐེ་མ་སྐས་  
ལས་ཚངས་པའི་འཇིག་རྟེན་དུ་འཛེག་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནམ་གསོལ་པ། བཅོམ་ལྡན་འདས་  
ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་བས་ཀྱང་འདི་ལྟ་སྟེ། འདུ་བྱེད་ཐམས་ཅད་མངོན་  
པར་འདུས་མ་བྱས་པ་དང། འབྱུང་བ་མེད་པ་དང། མཚན་མ་མེད་པ་དང། མཚན་ཉིད་མེད་པ་དང། འདུས་མ་བྱས་པ་དང། བསྟན་དུ་མེད་པ་ལ་དེ་བཞིན་གཤེགས་  
པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ་།ཤཱ་རིའི་བུ། དཔེར་ན། སྐྱེས་བུ་འགའ་ཞིག་གིས་རླུང་གིས་བསྒུལ་བའི་སྲད་བུས་རི་རབ་རིའི་རྒྱལ་  
པོ་གྱེན་དུ་བཏེག་སྟེ་ནམ་མྑའམ་བར་སྣང་ལ་འཛིན་པར་བྱེད་ན་ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནམ། གསོལ་པ་  
  
  
ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་བས་ཀྱང་འདི་ལྟ་སྟེ། འདུས་བྱས་ཐམས་ཅད་  
འདུས་མ་བྱས་པ་དང་ཞེས་བྱ་བ་རྒྱས་པར་བྱ་སྟེ། དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཤཱ་རིའི་བུ། འདི་ཇི་སྙམ་དུ་སེམས། ཇི་ག་  
གངྒཱའི་འབབ་ཆུ་ཆེན་པོ་ཤིན་ཏུ་ཆེ་བ་དང། རྒྱ་ཆེ་བ་དང་གཏིང་ཟབ་པ་དང། ཚད་མེད་པ་ཡིན་ནམ། གསོལ་པ། བཅོམ་ལྡན་འདས་དེ་ལྟ་ལགས་སོ། །བཀའ་སྩལ་པ། ཤཱ་རིའི་  
བུ༑ གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་འདི་ལྟ་བུའི་ཆར་གྱི་རྒྱུན་ཆེན་པོ་འདི་ལྟ་སྟེ། གངྒཱའི་འབབ་ཆུ་ཆེན་པོ་ལྟ་བུའི་ཆར་གྱི་རྒྱུན་ཆེན་པོ་བབ་པ་དེ་ལ་  
སྐྱེས་བུ་འགའ་ཞིག་གིས་རེ་ཞིག་ཆར་ཆེན་པོའི་རྒྱུན་ནམ་མཁའ་བར་སྣང་ལ་བབ་པ་ས་ལ་མ་ལྷུང་བར་ལག་པ་གཅིག་གིས་བཟེད་ལ། ཆུ་ཐིགས་པ་འགའ་ཡང་དེའི་ལག་པ་ནས་  
ཟགས་ཏེ་ས་ལ་ལྷུང་བར་མ་གྱུར་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནམ། གསོལ་པ། བཅོམ་ལྡན་འདས། ངོ་མཚར་ལགས་སོ།།  
བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ་ཤཱ་རིའི་བུ། ད་བས་ཀྱང་འདི་ལྟ་སྟེ། འདུས་བྱས་ཐམས་ཅད་འདུས་ཀམ་བྱས་པ་དང་ཞེས་བྱ་བ་རྒྱས་  
  
  
༄༅། །པར་བྱ་སྟེ། དེ་བཞིན་གཤེགས་པས་ཆོས་སྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཤཱ་རིའི་བུ། འདི་ཇི་སྙམ་དུ་སེམས། ཇི་ག་རིའི་རྒྱལ་པོ་རི་  
རབ་ཆེ་བ་དང། ཤིན་ཏུ་ཆེ་བ་ཡིན་ནམ། གསོལ་པ། བཅོམ་ལྡན་འདས་ཆེ་ལགས་སོ། །བདེ་བར་གཤེགས་པ། མཆོག་ཏུ་ཆེ་བ་ལགས་སོ། །བཀའ་སྩལ་པ། ཤཱ་  
རིའི་བུ༑ གལ་ཏེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིར་འདི་ལྟ་བུའི་རྡོ་བའི་ཆར་འདི་ལྟ་སྟེ། རིའི་རྒྱལ་པོ་རི་རབ་ལྟ་བུའི་རྡོ་བའི་ཆར་གྱི་རྒྱུན་ཆེན་པོ་  
བབ་པ་དེ་ལ་སྐྱེས་བུ་འགའ་ཞིག་གིས་རེ་ཞིག་རྡོའི་ཆར་ཆེན་པོའི་རྡོ་བའི་ཆར་གྱི་རྒྱུན་ཆེན་པོ་ནམ་མཁའ་བར་སྣང་ལ་མངོན་པར་བབ་པ་ས་ལ་མ་ལྷུང་བར་ལག་པ་གཅིག་  
གིས་བཟེད་ལ་རྡོའི་གཟེགས་མ་ཆུང་དུ་ན་ཡུངས་འབྲུ་ཙམ་འགའ་ཡང་དེའི་ལག་པ་ནས་ཟགས་ཏེ་ས་ལ་ལྷུང་བར་མ་གྱུར་ན། ཤཱ་རིའི་བུ་འདི་ཇི་སྙམ་དུ་སེམས། སྐྱེས་བུ་དེ་  
ངོ་མཚར་བྱེད་པ་ཡིན་ནམ། གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །ཤཱ་རིའི་བུ། དེ་བས་ཀྱང་  
ཞེས་བྱ་བ་ནས་དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཞེས་བྱ་བ་རྒྱས་པར་སྦྱར་རོ། །ཤཱ་རིའི་བུ། དཔེར་ན། སྲེག་པའི་  
  
  
ཕུང་པོ་ཆེན་པོ་ཤིན་ཏུ་མཆེད་པ་དེ་མཆིལ་མའི་ཐལ་བ་གཅིག་གིས་ཞི་བར་བྱེད་ཅིང། ཁའི་དབུགས་ཕྱུང་བ་  
གཅིག་གིས་འཇིག་རྟེན་གྱི་ཁམས་ཐམས་ཅད་དང། ལྷའི་གཞལ་མེད་ཁང་རྣམས་ཀུན་ཏུ་དགོད་པར་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། སྐྱེས་བུ་དེ་ངོ་མཚར་  
བྱེད་པ་ཡིན་ནམ། གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །ཤཱ་རིའི་བུ། དེ་བས་ཀྱང་ཞེས་བྱ་བ་ནས་  
དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །ཞེས་བྱ་བར་རྒྱས་པར་སྦྱར་རོ། །ཤཱ་རིའི་བུ་དཔེར་ན། འདི་ན་སྐྱེས་བུ་འགའ་ཞིག་  
གིས་ལག་པ་གཅིག་གི་མཐིལ་དུ་སེམས་ཅན་ཐམས་ཅད་རབ་ཏུ་བཀོད་ལ་ལག་པ་གཅིག་ཤོས་ཀྱིས་ནི༑ སྟོང་གསུམ་གྱི་སྟོང་ཆེན་པོའི་འཇིག་ལྲྟེན་གྱི་ཁམས་རྒྱ་མཚོ་  
དང་བཅས་པ། རི་དང་བཅས་པ། གླིང་དང་ནགས་ཚལ་དང་ཡུལ་ལྗོངས་དང་བཅས་པ། རྩྭ་དང་ཤིང་དང་ཆུར་བཅས་པ་འདི་གྱེན་དུ་བཏེག་ནས་ནམ་མཁའ་བར་སྣང་ལ་འཛིན་  
བར་བྱེད་ཅིང་སེམས་ཅན་དེ་དག་ཀྱང་སེམས་གཅིག་དང། བློ་གྲོས་གཅིག་ཏུ་བྱེད་ན། ཤཱ་རིའི་བུ། འདི་ཇི་སྙམ་དུ་སེམས། ཇི་ག་སྐྱེས་བུ་དེ་ངོ་མཚར་བྱེད་པ་ཡིན་ནམ་  
  
  
༄༅། །གསོལ་པ། བཅོམ་ལྡན་འདས། ངོ་མཚར་ལགས་སོ། །བདེ་བར་གཤེགས་པ། མཆོག་ཏུ་ངོ་མཚར་ལགས་སོ། །བཀའ་སྩལ་པ། ཤཱ་རིའི་བུ། དེ་  
བས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་འདི་ལྟ་སྟེ། འདུས་བྱས་ཐམས་ཅད་མངོན་པར་འདུས་མ་བྱས་པ་  
དང། འབྱུང་བ་མེད་པ་དང། འགག་པ་མེད་པ་གསུམ་དང། བདག་པོ་མེད་པ་བརྒྱད་དང། རང་བཞིན་མེད་པ་དྲུག་དང། རང་བཞིན་ཡོད་པ་མ་ཡིན་པ་བདུན་དང་  
རང་བཞིན་སྟོང་པ་བརྒྱད་དང། འཇིག་རྟེན་ཐམས་ཅད་ཡིད་ཆེས་པ་དགུ་ལ་དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི། ཆེས་ངོ་མཚར་ཡིན་ནོ། །དེ་ཅིའི་  
ཕྱིར་ཞེ་ན། ཤཱ་རིའི་བུ། ཆོས་འདི་དག་ནི། མཚན་ཉིད་མེད་པ་དང། མཚན་ཉིད་སྤངས་པ་དང། ཡིད་ལ་བྱེད་པ་མེད་པ་དང། ཡིད་ལ་བྱེད་པ་དང་ལྡན་པ་མ་ཡིན་པ་  
དང། རྩོལ་བ་མེད་པ་དང། འོང་བ་མེད་པ་དང། འགྲོ་བ་མེད་པ་དང། བཀོད་པ་མེད་པ་དང། སྤྲོས་པ་མེད་པ་དང། སྤྲོས་པ་དང་བྲལ་པ་དང། གདུང་བ་མེད་པ་  
དང། གདུང་བ་དང་བྲལ་བ་དང། ཕ་རོལ་མེད་པ་དང། ཚུ་རོལ་མེད་པ་དང། འགྲམ་མེད་པ་དང། འགྲམ་མ་ཡིན་པ་མེད་པ་དང་གཤོང་མེད་པ་དང། ཐང་མེད་  
  
  
ཆུ་བོ་མེད་པ་དང། ཆུ་བོ་མ་ཡིན་པ་མེད་པ་དང་གྲོལ་བ་མེད་པ་དང། རྣམ་པར་གྲོལ་བ་མེད་པ་དང། རྨོངས་པ་མེད་པ་དང། རྣམ་པར་རྨོངས་པ་མ་ཡིན་པ་མེད་  
པ་དང། རབ་ཏུ་རྣམ་པར་རྨོངས་པ་མེད་པ་དང། རྨོངས་པའི་དྲ་བ་མེད་པ་དང། ཇི་ལྟ་བ་བཞིན་དུ་མེད་པ་དང། ཚད་མར་གཟུང་བར་བྱ་བ་མེད་པ་དང། བརྟག་པར་བྱ་བ་མེད་  
པ་དང། རྟོག་པའི་སྤྱོད་ཡུལ་མེད་པ་དང། རྒྱུ་བ་མེད་པ་དང་ཀུན་ཏུ་རྒྱུ་བ་མེད་པ་དང། སྒྲ་མ་ཡིན་པ་མེད་པ་དང། ཚིག་རྩུབ་པོ་མེད་པ་དང། དྲན་པ་མེད་པ་དང། དྲན་པ་ཚར་  
བཅད་པ་དང། སེམས་པ་མེད་པ་དང། སེམས་ཚར་བཅད་པ་དང། ཡིད་མེད་པ་དང། ཡིད་ཚར་བཅད་པ་མེད་པ་དང། ཐར་པ་མེད་པ་དང་རྣམ་པར་ཐར་པ་མེད་པ་དང་  
རྫུན་མེད་པ་དང། རྫུན་གྱི་ཆོས་མེད་པ་དང། ཀུན་ཏུ་བསླུ་བ་མེད་པ་དང། ཀུན་ཏུ་བསླུ་བའི་ཆོས་མེད་པ་དང། ཀུན་ཏུ་བསླུ་བའི་དྲ་བ་མེད་པ་དང། མིང་མེད་པ་དང། མཚན་  
མ་མེད་པ་དང། ཐ་སྙད་མེད་པ་དང། ཐ་སྙད་མ་ཡིན་པ་མེད་པ་དང། བཏགས་པ་མེད་པ་དང། བཏགས་པ་མ་ཡིན་པ་མེད་པ་དང། མཐར་ཕྱིན་པ་མེད་པ་དང། མཐར་  
ཕྱིན་པ་མ་ཡིན་པ་མེད་པ་དང། འདྲེན་པར་བྱེད་པ་མེད་པ་དང་ལམ་མེད་པ་དང། ལམ་གྱི་འབྲས་བུ་དང། བྲལ་བ་མེད་པ་དང་རྨོངས་པ་དང། བྲལ་བ་དང། རྟོག་པ་མེད་  
  
  
༄༅། །པ་དང། མི་རྟོག་པ་དང། ཡོངས་སུ་མི་རྟོག་པ་དང། ཀུན་ཏུ་མི་རྟོག་པ་དང། རྣམ་པར་མི་རྟོག་པ་ཐམས་ཅད་སྤངས་པ་དང་འདྲེས་པ་མེད་པ་དང། འཛིན་  
པ་མེད་པ་དང། ཡོངས་སུ་འཛིན་པ་མེད་པ་དང། གཟུང་བ་མེད་པ་དང། ཡོངས་སུ་གཟུང་བར་བྱ་བ་མེད་པ་དང། ཐོབ་པ་མེད་པ་དང་ཐོབ་པར་བྱ་བ་མེད་པ་དང། བདེན་  
པ་བསལ་བ་དང། འདོད་ཆགས་བསལ་བ་དང། ཞེ་སྡང་བསལ་བ་དང་གཏི་མུག་བསལ་བ་དང། བདེན་པ་མེད་པ་དང། རྫུན་པ་མེད་པ་དང་རྟག་པ་མེད་པ་དང། མི་  
རྟག་པ་མེད་པ་དང། གསལ་བ་མེད་པ་དང། གསལ་བ་མ་ཡིན་པ་མེད་པ་དང། སྣང་བ་མེད་པ་དང། མུན་པ་མེད་པ་དང། བདག་གི་བ་མེད་པ་དང། རང་གི་ངོ་བོ་མེད་  
པ་དང། རང་གི་ངོ་བོར་བྱ་བ་མེད་པ་དང། རང་གི་ངོ་བོ་སྟོང་པ་དང། གྲོལ་བ་མེད་པ་དང། ཡིད་ལ་བྱེད་པ་མེད་པ་དང། འཆི་བ་མེད་པ་དང། ཤིན་ཏུ་མཐར་ཐུག་པ་སྟེ་  
བདུད་ཀྱི་དཔུང་ཚར་གཅོད་པ་དང། ཉོན་མོངས་པ་ཚར་གཅོད་པ་དང། ཕུང་པོ་ཚར་གཅོད་པ་དང། ཁམས་ཚར་གཅོད་པ་དང། སྐྱེ་མཆེད་ཚར་གཅོད་པ་དང། ཕུང་པོར་  
འདུ་ཤེས་པ་རྣམས་ཚར་གཅོད་པ་དང། ཁམས་སུ་འདུ་ཤེས་པ་རྣམས་ཚར་གཅོད་པ་དང། སྐྱེ་མཆེད་དུ་འདུ་ཤེས་པ་རྣམས་ཚར་གཅོད་པ་དང། བདག་ཏུ་འདུ་ཤེས་  
  
  
སེམས་ཅན་དུ་འདུ་ཤེས་པ་རྣམས་ཚར་གཅོད་པ་དང། སྲོག་ཏུ་འདུ་ཤེས་པ་རྣམས་ཚར་གཅོད་པ་དང་གང་ཟག་ཏུ་འདུ་ཤེས་པ་རྣམས་ཚར་  
གཅོད་པ་དང། སྲིད་པར་འདུ་ཤེས་པ་རྣམས་ཚར་གཅོད་པ་དང། དངོས་པོར་འདུ་ཤེས་པ་རྣམས་ཚར་གཅོད་པ་དང། ལོག་པར་ལྟ་བ་རྣམས་དང། ལོག་པར་ཞུགས་པ་རྣམས་  
ཚར་གཅོད་པ་ཡིན་ནོ། །ཤཱ་རིའི་བུ། འཛིན་པ་ཐམས་ཅད་ཚར་གཅོད་ཅིང་འཇོམས་པ་ཡིན་ཏེ། ཤཱ་རིའི་བུ། ཐ་ན་སྐྱེས་བུ་དམ་པ་མ་ཡིན་པ་རྣམས་ཀྱི་ཆོས་སུ་འདུ་ཤེས་པའང་  
ཚར་གཅོད་ཅིང་འཇོམས་པ་ཡིན་ནོ། །ཤཱ་རིའི་བུ། དེ་བཞིན་ཉིད་དམ་གཞན་མ་ཡིན་པ་དེ་བཞིན་ཉིད་ལ་མོས་པར་བྱེད་པའི་སྐྱེས་བུ་དམ་པ་མ་ཡིན་པ། དེ་བཞིན་གཤེགས་  
པའི་བཀའ་ལ་ལོག་པར་འཛིན་པ་གང་ཡིན་པ་དེ་དག་གི་ཆོས་དེའང་ཚར་གཅོད་ཅིང་འཇོམས་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། གང་སུ་དག་བདག་ཏུ་སྨྲ་བའམ་  
སེམས་ཅན་དུ་སྨྲ་བའམ། སྲོག་ཏུ་སྨྲ་བའམ། གང་ཟག་ཏུ་སྨྲ་བའམ། རྟག་པར་སྨྲ་བའམ། ཆད་པར་སྨྲ་བའམ། ཡོད་པར་སྨྲ་བའམ། མེད་པར་སྨྲ་བའམ། མིང་དུ་སྨྲ་བའམ་  
མཚན་མར་སྨྲ་བའམ། བཏགས་པར་སྨྲ་བའམ། ཤཱ་རིའི་བུ། གང་སུ་དག་དངོས་པོར་དམིགས་པ་དེ་དག་ཐམས་ཅད་ནི། དེ་བཞིན་གཤེགས་པ་དང་མི་མཐུན་པར་འཛིན་པ་  
  
  
༄༅། །ཡིན་ནོ༑ ༑ཤཱ་རིའི་བུ། དེ་བཞིན་གཤེགས་པ་དང་མི་མཐུན་པར་འཛིན་པ་གང་ཡིན་པ་དེ་དག་ནི། ལོག་པར་ཞུགས་པ་ཡིན་ནོ། །ལོག་པར་ཞུགས་པ་  
གང་ཡིན་པ་དེ་དག་ནི། ངའི་ཉན་ཐོས་མ་ཡིན་ནོ། །ངའི་ཉན་ཐོས་མ་ཡིན་པ་གང་ཡིན་པ་དེ་དག་ནི། མྱ་ངན་ལས་འདས་པ་དང་མི་མཐུན་པར་འཛིན་པ་ཡིན། སངས་རྒྱས་དར་  
མི་མཐུན་པར་འཛིན་པ་ཡིན། ཆོས་དང་མི་མཐུན་པར་འཛིན་པ་ཡིན་དགེ་འདུན་དང་མི་མཐུན་པར་འཛིན་པ་ཡིན་ནོ། །ཤཱ་རིའི་བུ། ངས་དེ་ལྟ་བུའི་ལྟ་བ་དང་ལྡན་པ་ནི། རབ་  
ཏུ་འབྱུང་བའི་ཕྱིར་རམ། བསྙེན་པར་རྫོགས་པའི་ཕྱིར་ཡང་སྐབས་མ་ཕྱེའོ། །ཤཱ་རིའི་བུ། ངས་དེ་ལྟ་བུའི་ལྟ་བ་དང་ལྡན་པ་རྣམས་ལ་ནི། དད་པས་བྱིན་པའི་ཆུ་ཕོར་བུ་གང་  
ཡང་རྗེས་སུ་མ་གནང་ངོ། །དེ་ཅིའི་ཕྱིར་ཞེ་ན། ཤཱ་རིའི་བུ་དེ་དག་ཐམས་ཅད་ནི། མི་དགེ་དེ་ལྟ་བུའི་རང་བཞིན་འཛིན་པ་ཡིན་པའི་ཕྱིར་རོ། །ཤཱ་རིའི་བུ། འདི་ལྟར་ཡང་  
གང་དག་མི་དགེ་བ་དེ་ལྟ་བུའི་རང་བཞིན་འཛིན་པ་སྤངས་ནས་བསྟན་པ་འདི་ལ་རབ་ཏུ་བྱུང་སྟེ་མྱ་ངན་ལས་འདས་པར་རློམ་སེམས་སུ་མི་བྱེད། མྱ་ངན་ལས་འདས་པ་ལ་  
རློམ་སེམས་སུ་མི་བྱེད། མྱ་ངན་ལས་འདས་པ་ལ་མངོན་པར་ཞེན་པར་མི་བྱེད། སྟོང་པ་ཉིད་ལ་མི་སྐྲག་མི་དངང། དངང་བར་མི་འགྱུར་བ་གང་ཡིན་པ་དེ་དག་ནི། ཆོས་  
  
  
མི་དགེ་བ་དེ་ལྟ་བའི་རང་བཞིན་འཛིན་པ་རྣམས་ལྟ་ཅི་སྨོས། འདི་ལྟ་སྟེ། བདག་ཏུ་འཛིན་པ་དང། སེམས་ཅན་དུ་འཛིན་པ་དང། སྲོག་  
ཏུ་འཛིན་པ་དང། གང་ཟག་ཏུ་འཛིན་པ་དང། འཛིན་པ་དེ་དག་ཐམས་ཅད་ཡིད་ལ་མི་བྱེད་པས་མཚན་མ་མེད་པའི་ཏིང་ངེ་འཛིན་ལ་ཀུན་ཏུ་བསྟེན་པ་ཡིན་ཏེ། དེའང་མཚན་མར་མི་  
འཛིན་ཅིང། མཚན་མ་དེ་དག་ཐམས་ཅད་མཚན་ཉིད་གཅིག་པར་སོ་སོར་རྟོག་པར་བྱེད་དེ། འདི་ལྟ་སྟེ། མཚན་ཉིད་མེད་པའོ། །ཤཱ་རིའི་བུ། ད་ནི། རེ་ཞིག་རྗེས་སུ་མཐུན་པའི་  
བཟོད་པ་ཡིན་ནོ། །ཤཱ་རིའི་བུ། བཟོད་པ་དེ་ལྟ་བུ་དང་ལྡན་པའི་དགེ་སློང་ནི། ངའི་ཉན་ཐོས་ཡིན་པས་དད་པས་བྱིན་པའི་འཐོབ་པ་དང་བཅས་པ་ལ་ལོངས་སྤྱད་པར་བྱ་སྟེ་  
སྐྱེས་བུ་དེ་ནི། མ་རྨོངས་པ་ཐོབ་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། ཆོས་འདི་ནི། འགྲོ་བ་མེད་པ་དང། འོང་བ་མེད་པ་དང། གཟུང་བ་མེད་པ་དང། ཡོངས་སུ་གཟུང་  
བ་མེད་པ་དང། མངོན་པར་ཞེན་པ་མེད་པ་དང། ཕྱི་རོལ་མེད་པ་དང། ཐ་སྙད་ཀུན་ཏུ་བཅད་པ་དང། ཐ་སྙད་ཀུན་ཏུ་ཆད་པ་དང། དགའ་བ་མེད་པ་དང། དགའ་བར་བྱ་བ་  
མེད་པ་དང། དགའ་བ་ཚར་བཅད་པ་དང། འདུ་བ་མེད་པ་དང། འདུ་བ་དང་བྲལ་བ་དང། འགྲོ་བ་མེད་པ་དང། འགྲོ་བ་དང་འོང་བ་མེད་པ་དང། འགྲོ་བ་ཐམས་ཅད་རྒྱུན་  
  
  
༄༅། །བཅད་པ་དང། ཐ་སྙད་ཐམས་ཅད་རྒྱུན་བཅད་པ་དང་མཐོང་བ་མེད་པ་དང། བལྟར་མེད་པ་དང། གཟུང་དུ་མེད་པ་དང་འདྲེས་པ་མེད་པ་དང། ཐ་སྙད་  
མེད་པ་དང། བདེན་པ་མེད་པ་དང། རྫུན་པ་མེད་པ་དང། རྟག་པ་མེད་པ་དང། མི་རྟག་པ་མེད་པ་དང། ནམ་མཁའ་མེད་པ་དང། སྣང་བ་མེད་པ་དང། བར་སྣང་མེད་པ་དང་  
བསྡུས་པ་མེད་པ་དང། དོར་བ་མེད་པ་དང། འཛིན་པ་མེད་པ་དང་བསྟན་པར་བྱ་བ་མེད་པ་དང། ངེས་པར་བསྟན་པར་བྱ་བ་མེད་པ་དང། ཚོགས་པ་མེད་པ་དང། ཚོགས་  
པ་དང་བྲལ་བ་མེད་པ་དང། གཡོ་བ་མེད་པ་དང། རློམ་སེམས་མེད་པ་དང། བརྟགས་པ་མེད་པ་དང། རྣམ་པར་གཞག་པ་མེད་པ་དང་སྙེམས་པ་མེད་པ་དང། ཀུན་ནས་  
ཉོན་མོངས་པ་མེད་པ་དང། ཡོངས་སུ་སྦྱང་བའི་འོས་མེད་པ་དང་མིང་མེད་པ་དང། མཚན་མ་མེད་པ་དང། མཚན་མའི་ལས་མེད་པ་དང། བསམ་པར་བྱ་བ་མེད་པ་  
དང། བུད་མེད་མེད་པ་དང། སྐྱེས་པ་མེད་པ་དང། ལྷ་མེད་པ་དང་ཀླུ་མེད་པ་དང། གནོད་སྦྱིན་མེད་པ་དང། དྲི་ཟ་མེད་པ་དང། གྲུལ་བུམ་མེད་པ་དང། ཆད་པ་མེད་པ་  
དང། རྟག་པ་མེད་པ་དང། སེམས་ཅན་མེད་པ་དང། སྲོག་མེད་པ་དང། གསོ་བ་མེད་པ་དང། སྐྱེས་བུ་མེད་པ་དང། གང་ཟག་མེད་པ་དང། ཤེད་ལས་སྐྱེས་པ་མེད་  
  
  
ཤེད་བུ་མེད་པ་དང། རྟག་པ་མེད་པ་དང། འཕོ་བ་མེད་པ་དང། མི་འཕོ་བ་མེད་པ་དང། གནོན་པ་མེད་པ་དང། ཚུལ་ཁྲིམས་མེད་པ་དང། འཆལ་པའི་ཚུལ་ཁྲིམས་  
མེད་པ་དང། ཀུན་ནས་ཉོན་མོངས་པ་མེད་པ་དང། རྣམ་པར་བྱང་བ་མེད་པ་དང། ཏིང་ངེ་འཛིན་མེད་པ་དང། སྙོམས་པར་འཇུག་པ་མེད་པ་དང། ཏིང་ངེ་འཛིན་གྱི་དབང་པོ་  
མེད་པ་དང། བསམ་གཏན་མེད་པ་དང། བསམ་གཏན་གྱི་འབྲས་བུ་མེད་པ་དང། ཤེས་པ་མེད་པ་དང། མཐོང་བ་མེད་པ་དང། གཟུང་བ་མེད་པ་དང། གཟུང་བ་མ་ཡིན་  
པ་མེད་པ་དང། ལམ་མེད་པ་དང། ལམ་གྱི་འབྲས་བུ་མེད་པ་དང་ཤེས་རབ་མེད་པ་དང། ཤེས་རབ་ཀྱི་དབང་པོ་མེད་པ་དང། རིག་པ་མེད་པ་དང། མ་རིག་པ་མེད་པ་དང་  
གྲོལ་བ་མེད་པ་དང། མ་གྲོལ་བ་མེད་པ་དང། རྣམ་པར་གྲོལ་བ་མེད་པ་དང། འབྲས་བུ་མེད་པ་དང། འབྲས་བུ་ཐོབ་པ་མེད་པ་དང། མཐུ་མེད་པ་དང། མཐུ་ཆུང་བ་མེད་པ་དང། བག་ཚ་བ་མེད་པ་  
དང། འཇིག་པ་མ་ཡིན་པ་མེད་པ་དང། དྲན་པ་མེད་པ་དང། དྲན་པའི་དབང་པོ་མེད་པ་དང། གནས་མེད་པ་དང། འདུག་པ་མེད་པ་དང་ཕྲག་དོག་མེད་པ་དང། ཕྲག་དོག་  
གི་ལམ་མེད་པ་དང། རྟོག་པ་མེད་པ་དང། མི་རྟོག་པ་མེད་པ་དང་རྣམ་པར་རྟོག་པ་མེད་པ་དང། བྱང་ཆུབ་མེད་པ་དང། བྱང་ཆུབ་ཀྱི་ཡན་ལག་མེད་པ་དང། ཤེས་པ་མེད་པ་  
  
  
༄༅། །དང། མི་ཤེས་པ་མེད་པ་དང། ས་མེད་པ་དང། ཆུ་མེད་པ་དང། མེ་མེད་པ་དང། རླུང་མེད་པ་དང། ནམ་མཁའ་མེད་པ་དང་ལེགས་པར་བྱས་པ་མེད་པ་  
དང། ཉེས་པར་བྱས་པ་མེད་པ་དང། ཆོས་མེད་པ་དང། ཆོས་མ་ཡིན་པ་མེད་པ་དང། བདེ་བ་མེད་པ་དང། སྡུག་བསྔལ་མེད་པ་དང་སྤྲོས་པ་ཐམས་ཅད་བཙད་པ་དང་  
སྤྲོས་པ་ཐམས་ཅད་ཀུན་ཏུ་བཅོམ་པ། བྲལ་བ། བསིལ་བར་གྱུར་པ། དུད་པ་མེད་པ། གཞག་པ་མེད་པ་དང། ལྟ་བ་ཐམས་ཅད་དང། འདོད་པ་ཐམས་ཅད་དང། མདུད་པ་  
ཐམས་ཅད་དང། མངོན་པའི་ང་རྒྱལ་ཐམས་ཅད་དང། མིང་དང་མཚན་མ་ཐམས་ཅད་དང། མངོན་པའི་ང་རྒྱལ་ཐམས་ཅད་ཡང་དག་པར་བཅོམ་པ་དང། ཐ་སྙད་  
རྣམ་པ་དུ་མ་ཆད་པ། ཡོངས་སུ་རྟོག་པ་མེད་པ། མཚན་མ་མེད་པ་ཡིན་ནོ། །ཤཱ་རིའི་བུ། འདི་ལྟར་དེ་བཞིན་གཤེགས་པས་མངོན་པར་རྫོགས་པར་སངས་རྒྱས་པའི་  
ཆོས་གང་ཡིན་པ་དེ་ལ་རྟག་པ་མེད། མི་རྟག་པ་མེད། བདེ་བ་མེད་སྡུག་བསྔལ་མེད། ཀུན་ནས་ཉོན་མོངས་པ་མེད། རྣམ་པར་བྱང་བ་མེད། ཆད་པ་མེད། རྟག་པ་  
མེད། སེམས་ཅན་མེད། སྲོག་མེད། གསོ་བ་མེད། སྐྱེས་བུ་མེད། གང་ཟག་མེད། ཤེད་ལས་སྐྱེས་མེད། ཤེད་བུ་མེད། བརྟན་པ་མེད། དྲི་ཟ་མེད་དངོས་པོ་མེད་  
  
  
འགོག་པ་མེད། མི་འགོག་པ་མེད། ཐོབ་པ་མེད། མ་ཐོབ་པ་མེད། འཕོ་བ་མེད། གནོན་པ་མེད། སྐྱེ་བ་མེད་འབྱུང་བ་མེད། འདས་པ་མེད། མ་  
འོངས་པ་མེད། དེ་ལྟར་བྱུང་བ་མེད། སྐྱེ་བ་མེད། རྒ་བ་མེད། ན་བ་མེད། འཆི་བ་མེད། མྱ་ངན་མེད། སྨྲེ་སྔགས་འདོན་པ་མེད། སྡུག་བསྔལ་བ་དང། ཡིད་མི་བདེ་བ་དང་  
འཁྲུག་པ་རྣམས་མེད། མངོན་པར་རྫོགས་པར་བྱང་ཆུབ་པ་མེད་མངོན་པར་རྫོགས་པར་བྱང་མ་ཆུབ་པ་མེད། སྔོན་གྱི་མཐའ་མེད་ཕྱི་མའི་མཐའ་མེད། དབུས་མེད། ཞི་  
བ་མེད༑ དུལ་བ་མེད། བྲི་བ་མེད། འཕེལ་བ་མེད། འཇུག་པ་མེད། བཏགས་པ་མེད། མ་བཏགས་པ་མེད། བཏགས་པ་དང་མ་བཏགས་པ་མེད། ནམ་མཁའ་མེད། མངོན་  
པར་སྐབས་ཡོད་པ་མེད། ཡིད་བྱུང་བ་མེད། འདོད་ཆགས་དང་བྲལ་བ་མེད། འགོག་པ་མེད། མྱ་ངན་ལས་འདས་པ་མེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་  
དེ་བཞིན་གཤེགས་པས་ཆོས་འགའ་ཡང་མ་དམིགས་པ་གང་ཡིན་པ་ནི་མྱ་ངན་ལས་འདས་པ་ཡིན་ནོ། །དེ་བཞིན་གཤེགས་པས་ཐ་སྙད་འགའ་ཡང་མ་དམིགས་  
པ་གང་ཡིན་པ་ནི། མྱ་ངན་ལས་འདས་པ་ཡིན་ནོ། །དེ་བཞིན་གཤེགས་པས་དངོས་པོ་འགའ་ཡང་མ་དམིགས་པ་གང་ཡིན་པ་ནི། མྱ་ངན་ལས་འདས་པ་ཡིན་ནོ། །ཤཱ་  
  
  
༄༅། །རིའི་བུ༑ འདི་ལྟར་དེ་བཞིན་གཤེགས་པ་ནི། མྱ་ངན་ལས་འདས་པ་ལ་རློམ་སེམས་མི་མངའ། མྱ་ངན་ལས་འདས་པས་རློམ་སེམས་སུ་མི་མཛད། མྱ་  
ངན་ལས་འདས་པ་རྣམས་ཀྱིས་རློམ་སེམས་སུ་མི་མཛད། མྱ་ངན་ལས་འདས་པ་ལ་མངོན་པར་ཞེན་པ་མི་མངའ། མྱ་ངན་ལས་འདས་པ་ལ་མངོན་པར་དགའ་བར་མི་  
མཛད་དོ། །ཤཱ་རིའི་བུ། དེ་ལྟ་བས་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་འདི་ལྟ་སྟེ། འདུས་བྱས་ཐམས་ཅད་མངོན་  
པར་འདུ་བྱེད་པ་མེད་པ་དང། འབྱུང་བ་མེད་པ་དང། མཚན་མ་མེད་པ་དང། མཚན་ཉིད་མེད་པ་དང། འདུས་མ་བྱས་པ་དང། བསྟན་དུ་མེད་པ་ལ་དེ་བཞིན་གཤེགས་  
པས་ཆོས་བསྟན་པ་གང་ཡིན་པ་འདི་ནི། ཆེས་མཆོག་ཏུ་ངོ་མཚར་ཡིན་ནོ། །གླེང་གཞིའི་ལེའུ་སྟེ་དང་པོའོ།། །།གསོལ་པ། བཅོམ་ལྡན་འདས་ཆོས་ཀྱི་  
རྣམ་གྲངས་འདི་ལ་གདམས་པ་ཇི་ལྟ་བུ་དང། རྗེས་སུ་བསྟན་པ་ཇི་ལྟ་བུས་སྡིག་པའི་གྲོགས་པོར་འགྱུར་ལགས། གདམས་པ་ཇི་ལྟ་བུ་དང་རྗེས་སུ་བསྟན་པ་ཇི་ལྟ་བུས་  
དགེ་བའི་བཤེས་གཉེན་ཞེས་བགྱི་ལགས། བཀའ་སྩལ་པ། ཤཱ་རིའི་བུ་འདི་ན་དགེ་སློང་གིས་དགེ་སློང་ལ་འདི་སྐད་རབ་ཏུ་འདོམས་ཤིང་འདི་སྐད་རྗེས་སུ་སྟོན་ཏེ། དགེ་  
  
  
ཁྱོད་སངས་རྒྱས་ཡིད་ལ་གྱིས་ཤིག་ཆོས་ཡིད་ལ་གྱིས་ཤིག་དགེ་འདུན་ཡིད་ལ་གྱིས་ཤིག། ཚུལ་ཁྲིམས་རྗེས་སུ་དྲན་པ་ཡིད་ལ་གྱིས་ཤིག་གཏོང་བ་རྗེས་  
སུ་དྲན་པ་ཡིད་ལ་གྱིས་ཤིག་ལྷ་རྗེས་སུ་དྲན་པ་ཡིད་ལ་གྱིས་ཤིག། དགེ་སློང་ཚུར་ཤོག། ཁྱོད་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་གྱིས་ཤིག་གནས་པའི་མཚན་མ་  
གཟུང་བའི་ཕྱིར་ལུས་ལ་མི་གཙང་བའི་མཚན་མ་ཡིད་ལ་གྱིས་ཤིག་།དགེ་སློང་ཚུར་ཤོག་ཁྱོད་འདུ་བྱེད་ཐམས་ཅད་མི་རྟག་པ་ཡིན་པར་ཡིད་ལ་གྱིས་ཤིག་སྡུག་བསྔལ་བ་ཡིན་པར་ཡིད་  
ལ་གྱིས་ཤིག་ཆོས་ཐམས་ཅད་བདག་མེད་པ་ཡིན་པར་ཡིད་ལ་གྱིས་ཤིག་།སྟོང་པ་ཡིན་པར་ཡིད་ལ་གྱིས་ཤིག་དགེ་སློང་ཚུར་ཤོག། ཁྱོད་དམིགས་པའི་མཚན་མ་བཟུང་  
ལ་བཟུང་ནས་སེམས་ལ་ཉེ་བར་ཞོག་ཅིག་སེམས་མི་གཡེང་བར་བྱ་བའི་ཕྱིར་དམིགས་པའི་མཚན་མ་ཟུངས་ཤིག་དགེ་སློང་ཚུར་ཤོག་།ཁྱོད་དགེ་བའི་ཆོས་རྣམས་ལ་ལྟོས་  
པ་དང་བཅས་པར་གྱིས་ཤིག་མི་དགེ་བའི་ཆོས་རྣམས་ཀྱི་མཚན་མ་མ་འཛིན་ཅིག་མ་འཛིན་ལ་དེ་རྣམས་སྤང་བའི་ཕྱིར་སྤྲོ་བ་སྐྱེད་ཅིག་མ་འོངས་པ་ན་མི་སྐྱེ་བར་བྱ་བའི་  
ཕྱིར་མི་དགེ་བའི་ཆོས་སྤངས་པ་རྣམས་ཀྱི་མཚན་མའི་རྗེས་སུ་འབྲང་བར་གྱིས་ཤིག། དགེ་སློང་ཚུར་ཤོག་ཁྱོད་ཕུང་པོའི་རྣམ་པ་དང། ཁམས་ཀྱི་རྣམ་པ་དང། སྐྱེ་མཆེད་ཀྱི་  
  
  
༄༅། །རྣམ་པ་ལ་ཡིད་འབྱུང་བར་རྗེས་སུ་ལྟ་ཞིང་གནས་པར་གྱིས་ཤིག་དགེ་སློང་ཚུར་ཤོག། ཁྱོད་དགེ་བ་དང། མི་དགེ་བའི་ཆོས་རྣམས་ཀྱི་མཚན་མ་བཟུང་ལ་  
བཟུང་ནས་ཆོས་དེ་རྣམས་སྤང་བའི་ཕྱིར་གནས་འདི་དག་ཡིད་ལ་བྱ་སྟེ། འདི་ལྟ་སྟེ། འདོད་ཆགས་སྤང་བའི་ཕྱིར་མི་གཙང་བ་ཡིད་ལ་གྱིས་ཤིག་ཞེ་སྡང་སྤང་བའི་ཕྱིར་བྱམས་  
པ་ཡིད་ལ་གྱིས་ཤིག་གཏི་མུག་སྤང་བའི་ཕྱིར་རྐྱེན་འདི་པའི་རྟེན་ཅིང་འབྲེལ་པར་འབྱུང་བ་ཡིད་ལ་གྱིས་ཤིག་དགེ་སློང་ཚུར་ཤོག་ཁྱོད་ཚུལ་ཁྲིམས་ཡོངས་སུ་དག་པ་  
ཡིད་ལ་གྱིས་ཤིག་ཏིང་ངེ་འཛིན་གྱི་མཚན་མ་ཡིད་ལ་གྱིས་ཤིག་ཤེས་རབ་ཡོངས་སུ་དག་པ་ཡིད་ལ་གྱིས་ཤིག་བསམ་གཏན་བཞི་པོ་རྣམས་ལ་བརྩོན་པར་གྱིས་ཤིག་  
འབྲས་བུ་ཐོབ་པར་བྱ་བ་ལ་ལྟོས་པ་དང་བཅས་པར་གྱིས་ཤིག་མི་དགེ་བའི་ཆོས་རྣམས་ལ་མི་ལྟོས་པར་ཡིད་ལ་གྱིས་ཤིག་དགེ་བའི་ཆོས་རྣམས་བསྟེན་པར་ཡིད་ལ་གྱིས་  
ཤིག་ལམ་བསྒོམ་པའི་ཕྱིར་བརྩོན་པར་གྱིས་ཤིག་དགེ་བའི་ཆོས་རྣམས་ཀྱི་མཚན་མ་ལེགས་པར་བཟུང་ལ་མྱ་ངན་ལས་འདས་པ་ལ་བདེ་པ་དང་ཞི་བར་ཡིད་ལ་གྱིས་ཤིག་  
ཁྱོད་ཀྱིས་མྱ་ངན་ལས་འདས་པ་འཐོབ་པར་བྱ་བའི་ཕྱིར་ལྟོས་པ་དང་བཅས་པར་གྱིས་ཤིག་དེས་ཀྱང་དག་པར་ཡིད་ལ་གྱིས་ཤིག་ཅེས་དེས་དེ་སྐད་འདོམས་ཤིང། དེ་སྐད་  
  
  
ཕྱིན་ཅི་ལོག་ཏུ་འཛིན་དུ་འཇུག་སྟེ་ཡང་དག་པར་ལྟ་བའི་འདུ་ཤེས་ཀྱིས་ལོག་པར་ལྟ་བ་འཛིན་དུ་འཇུག་པ་ཡིན་ནོ། །ཤཱ་རིའི་བུ། དེ་ལྟར་རྗེས་སུ་འདོམས་  
ཤིང་དེ་ལྟར་རྗེས་སུ་སྟོན་ན། སྡིག་པའི་གྲོགས་པོ་ཡིན་ཏེ། ང་ལའང་སྐུར་བ་འདེབས་པ་ཡིན་ནོ། །ཡོད་པ་མ་ཡིན་པ་དང། ཡང་དག་པ་མ་ཡིན་པས་མུ་སྟེགས་ཅན་གྱི་ཐ་སྙད་  
སྨྲ་བ་ཡིན་ནོ། །མུ་སྟེགས་ཅན་གྱི་སྨྲ་བས་རང་གི་ཕྱོགས་ལའང་སྟོན་པར་བྱེད་དོ། །ཤཱ་རིའི་བུ། ངས་སྐྱེས་བུ་དམ་པ་མ་ཡིན་པ་དེ་ལྟ་བུ་ལ་ནི། དད་པས་བྱིན་པའི་ཆུ་ཕོར་བུ་  
གང་ཙམ་ཡང་རྗེས་སུ་མ་གནང་ངོ། །ཤཱ་རིའི་བུ། ང་འདོམས་པ་པོའི་ཆེད་དུ་འདི་སྐད་གསུང་གི། འདི་སྐད་འདོམས་ཤིང་འདི་སྐད་རྗེས་སུ་སྟོན་པ་ནི། མ་ཡིན་ནོ། །དེ་ཅིའི་ཕྱིར་  
ཞེ་ན༑ མངོན་པའི་ང་རྒྱལ་དུ་ལྷུང་བ་ཕལ་ཆེར་ནི། དེ་སྐད་འདོམས་ཤིང་དེ་སྐད་རྗེས་སུ་སྟོན་པ་ཡིན་ནོ། །ཤཱ་རིའི་བུ། གལ་ཏེ་ཡང་མི་ཤེས་པའི་དགེ་སློང་གིས་གནས་འདི་  
ལོ་ལྔར་ཐམས་ཅད་ཀྱི་ཐམས་ཅད། རྣམ་པ་ཐམས་ཅད་ཀྱི་ཐམས་ཅད་དུ་མི་སྤོང་ན། བདེན་པ་མ་ཡིན་པའི་ཚིག་འདི་ལ་མངོན་པར་བརྩོན་པར་བྱེད་པ་ཡིན་གྱི། དམིགས་པ་  
མེད་པའི་དགེ་སློང་འཁོད་པ་རྣམས་ལ་ཡོངས་སུ་མི་འདྲི། ཡོངས་སུ་མི་རྟོག་པས། ཤཱ་རིའི་བུ། ང་ནི། དགེ་སློང་ལོ་ལྔར་ལོག་པའི་བརྩོན་འགྲུས་དང་ལྡན་པ། གཞན་མུ་  
  
  
༄༅། །སྟེགས་ཅན་གྱི་སྤྱོད་ཡུལ་དང་ཀུན་ཏུ་འདྲེས་པ། བདུད་ཀྱི་ཕྱོགས་དང་རྗེས་སུ་མཐུན་པར་སྤྱོད་པ་ཡིན་ནོ། །ཞེས་གསུངས་ངོ་།ཤཱ་རིའི་བུ། ཡང་དགེ་སློང་  
གང་ཞིག་དེ་སྐད་འདོམས་ཤིང་དེ་སྐད་རྗེས་སུ་སྟོན་པའི་སྟོང་པ་ཉིད་དམིགས་སུ་མེད་པའི་ཆོས་ཐོས་ལ་གདམས་ངག་དེ་ལྟ་བུ་འདོད་ཅིང་སྟོང་པ་ཡིད་ལ་བྱེད་དེ། དམིགས་  
སུ་མེད་པ་སྟོང་པ་ཉིད་ཀྱི་ཆོས་ལ་ཐེ་ཚོམ་མེད་ཅིང་སོམ་ཉི་མི་ཟ་སྟེ། འཇུག་པར་བྱེད། ཀུན་ཏུ་རྟོག་པར་བྱེད། གོམ་པར་བྱེད། ལྷག་པར་མོས་པར་བྱེད་ཅིང་རྣམ་པ་  
ཐམས་ཅད་ཀྱི་ཐམས་ཅད་དུ་གང་ཟག་ཏུ་ལྟ་བ་ལ་བརྟེན་པར་མི་བྱེད་ན། ཤཱ་རིའི་བུ། ང་ནི། དགེ་སློང་དེ་ཡོངས་སུ་དག་པ་དང་ཚངས་པར་སྤྱོད་པ་ཡིན་ནོ། །ཞེས་  
གསུང་ངོ། །དེ་ཅིའི་ཕྱིར་ཞེ་ན། ཤཱ་རིའི་བུ། དགེ་སློང་དེ་ལྟ་བུ་ནི། ཇི་ལྟར་གྱུར་ཀྱང་དམིགས་སུ་མེད་པའི་བཟོད་པ་དང་ལྡན་ཞིང་མཐོང་བའི་ཆོས་འདི་ཉིད་ལ་ཡོངས་སུ་  
མྱ་ངན་ལས་འདའ་བར་འགྱུར་རོ། །ཤཱ་རིའི་བུ། དེ་ལྟ་མོད་ཀྱི་ངས་དམིགས་སུ་མེད་པའི་བཟོད་པའི་ཡོན་ཏན་དང་ལྡན་པའི་དགེ་སློང་དེ་ལྟ་བུ་ནི། བཅོམ་ལྡན་འདས་  
བྱམས་པའི་གསུང་རབ་ལ་འདུས་པ་ཆེན་པོ་དང་པོར་བགྲང་བར་འགྱུར་ཞིང། དེར་བཅོམ་ལྡན་འདས་བྱམས་པས་ཀྱེ་མ་འདུས་པ་ཆེན་པོ་ནི་ཤཱཀྱ་ཐུབ་པའི་གསུང་རབ་  
  
  
།ཀྱེ་མ་འདུས་པ་ཆེན་པོ་ནི། ཤཱཀྱ་ཐུབ་པའི་གསུང་རབ་ལ་དམིགས་སུ་མེད་པའི་སྤྱོད་པ་དང་ལྡན་པ་རྣམས་ཡིན་  
ནོ༑ ༑ཀྱེ་མ་འདུས་པ་ཆེན་པོ་ནི། ཤཱཀྱ་ཐུབ་པའི་གསུང་རབ་ལ་དམིགས་སུ་མེད་པའི་སྤྱོད་པ་དང་ལྡན་པ་རྣམས་ཡིན་ནོ། །ཞེས་ལན་གསུམ་གྱི་བར་དུ་ཆེད་དུ་བརྗོད་པ་ཆེད་  
དུ་བརྗོད་པར་མཛད་པར་འགྱུར་རོ། །ཞེས་ལུང་སྟོན་པར་འགྱུར་རོ་།དེ་ལྟ་བས་ན། ཤཱ་རིའི་བུ། ང་ནི། བཟོད་པ་དེ་ལྟ་བུ་དང་ལྡན་པའི་ཁྱིམ་པའམ༑ རབ་ཏུ་བྱུང་བ་ནི། འདི་ལ་  
ཡོངས་སུ་མྱ་ངན་ལས་འདའ་བའི་བར་དུ་ལུང་སྟོན་པར་མཛད་དོ་།ཤཱ་རིའི་བུ། ཡང་དགེ་སློང་གང་ཞིག་དེ་སྐད་འདོམས་ཤིང་དེ་སྐད་རྗེས་སུ་སྟོན་པའི་དམིགས་སུ་མེད་  
པའི་སྟོང་པ་ཉིད་ཀྱི་ཆོས་ཐོས་ནས་སྐྲག་པར་གྱུར། དངངས་པར་གྱུར། ཀུན་ཏུ་དངངས་པར་གྱུར་ན། དེ་མགོན་མེད་པ་དང། སྐྱབས་མེད་པ་དང། སྟོན་པ་མེད་པས་སེམས་ཅན་  
དམྱལ་བར་འགྲོ་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ་འདི་ལྟར་སངས་རྒྱས་ཀྱི་བསྟན་པ་ལ་སྐྲག་པ་གང་ཡིན་པ་དེ་ནི་ངན་སོང་ཡོངས་སུ་རྫོགས་པར་བྱེད་པ་ཡིན་  
པའི་ཕྱིར་རོ། །ཤཱ་རིའི་བུ། ཡང་ངས་ཁ་ཅིག་གི་སྐྱེ་བ་གསུངས་པ་ནི། ངན་སོང་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་སངས་རྒྱས་ཀྱི་བསྟན་པ་ལ་བཏགས་པ་  
  
  
༄༅། །མེད་པ་དེ་ནི། དམིགས་པ་ལ་བཏགས་པ་མེད་པ་ཡིན་ནོ། །ཤཱ་རིའི་བུ། མཚམས་མེད་པ་ལྔ་དང་ལྡན་པ་ནི། བླའི། བདག་ཏུ་ལྟ་བ་དང་ལྡན་པ་ནི། དེ་ལྟ་  
མ་ཡིན་ཏེ། སེམས་ཅན་དུ་ལྟ་བ་དང་ལྡན་པ་མ་ཡིན། སྲོག་ཏུ་ལྟ་བ་དང་ལྡན་པ་མ་ཡིན། གང་ཟག་ཏུ་ལྟ་བ་དང་ལྡན་པ་མ་ཡིན་ཕུང་པོར་ལྟ་བ་དང་ལྡན་པ་མ་ཡིན་  
ཁམས་སུ་ལྟ་བ་དང་ལྡན་པ་མ་ཡིན། སྐྱེ་མཆེད་དུ་ལྟ་བ་དང་ལྡན་པ་མ་ཡིན། འབྱུང་བར་ལྟ་བ་དང་ལྡན་པ་མ་ཡིན། འཇིག་པར་ལྟ་བ་དང་ལྡན་པ་མ་ཡིན། ཚུལ་ཁྲིམས་  
སུ་ལྟ་བ་དང་ལྡན་པ་མ་ཡིན། ཚུལ་ཁྲིམས་སྙིང་པོར་ལྟ་བ་དང་ལྡན་པ་མ་ཡིན། ཏིང་ངེ་འཛིན་སྙིང་པོར་ལྟ་བ་དང་ལྡན་པ་མ་ཡིན། ཏིང་ངེ་འཛིན་གྱི་སྙིང་པོ་དག་པར་  
ལྟ་བ་དང་ལྡན་པ་མ་ཡིན། སངས་རྒྱས་ཀྱི་གཟུགས་ཀྱི་མཚན་མའི་རྗེས་སུ་འབྲང་བར་ལྟ་བ་དང་ལྡན་པ་མ་ཡིན། ཆོས་ཐོབ་པ་ཡིད་ལ་བྱེད་པར་ལྟ་བ་དང་ལྡན་པ་མ་  
ཡིན༑ གང་ཟག་ཏུ་ལྟ་བ་དགེ་འདུན་གྱི་ཐ་སྙད་དང་ལྡན་པ་མ་ཡིན་ནོ། །ཤཱ་རིའི་བུ། དེ་ཅིའི་ཕྱིར་ཞེ་ན། འདི་ལྟར་དེ་བཞིན་གཤེགས་པའི་བསྟན་པ་ལ་གང་ཟག་ཏུ་ལྟ་བ་  
དང་ལྡན་པ་ནི། དགེ་འདུན་གྱི་གྲངས་སུ་གཏོགས་པ་མ་ཡིན་ནོ། །ཞེས་གསུངས་པའི་ཕྱིར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། དེ་བཞིན་གཤེགས་པའི་ཉན་ཐོས་ཀྱི་  
  
  
གང་ཟག་མེད་པ། རྟོག་པ་མེད་པ། རྣམ་པར་མི་རྟོག་པ་ཡིན་པའི་ཕྱིར་རོ། །ཤཱ་རིའི་བུ། དེ་བཞིན་གཤེགས་པའི་ཉན་ཐོས་ཀྱི་དགེ་འདུན་ལ་ནི། མི་དགེ་བ་ཅུང་  
ཟད་ཀྱང་མེད་དེ། ཚུལ་ཁྲིམས་ཉམས་པ་མེད་པ་ཡིན། སྤྱོད་པ་ཉམས་པ་མེད་པ་ཡིན། འཚོ་བ་ཉམས་པ་མེད་པ་ཡིན། ལྟ་བ་ཉམས་པ་མེད་པ་ཡིན་ནོ། །ཤཱ་རིའི་བུ། དགེ་བ་གང་  
ཞེ་ན༑ དེ་བཞིན་གཤེགས་པའི་ཉན་ཐོས་ཀྱི་དགེ་འདུན་ནི། འདི་ལྟ་སྟེ། སེམས་དང་མཚུངས་པར་ལྡན་པ་དང། དངོས་པོ་མེད་པར་རྣམ་པར་རྟོག་པ་དང། མཚན་མར་རྣམ་པར་  
རྟོག་པ་དང། མིང་དུ་དམིགས་པ་དང། གང་ཟག་ཏུ་དམིགས་པ་དང་ཤཱ་རིའི་བུ། ཐ་ན་གང་དུ་འགའ་ཞིག་གིས་སེམས་དང་འབྲེལ་བའི་ཐ་སྙད་དགེ་བ་དང། མི་དགེ་བའི་ཆོས་  
ཀྱང་མི་དམིགས་པ་དེ་ནི། འཕགས་པའི་ཆོས་འདུལ་བ་ལ་དགེ་བ་ཞེས་གསུངས་སོ། །ཤཱ་རིའི་བུ། དེ་ཅིའི་ཕྱིར་ཞེ་ན། གང་ན་བདེ་བ་ཡོད་པ་དེ་ན་སྡུག་བསྔལ་ཡང་ཡོད་པར་  
རིག་པར་བྱ་སྟེ། ཤཱ་རིའི་བུ། འདི་ལྟར་དེ་བཞིན་གཤེགས་པས་མངོན་པར་རྫོགས་པར་སངས་རྒྱས་པའི་ཆོས་ནི། ཉེ་བར་ཞི་བ་ཡིན་ནོ་།ཤཱ་རིའི་བུ། འདི་ལྟར་དེ་བཞིན་  
གཤེགས་པས་མངོན་པར་རྫོགས་པར་སངས་རྒྱས་པའི་ཆོས་གང་ཡིན་པ་དེ་ལ་ནི། འདོད་པ་མེད། མི་འདོད་པ་མེད། བདེ་བ་མེད། སྡུག་བསྔལ་མེད། སེམས་མེད། སེམས་  
  
  
༄༅། །བ་མེད༑ འདུ་ཤེས་མེད། ཚོར་བ་མེད་དེ། ཤཱ་རིའི་བུ། ཐ་ན་དེ་ལ་སྟོང་པ་ཉིད་ཀྱང་མེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་སྟོང་པའི་འདུ་ཤེས་  
གང་ཡིན་པ་དེ་ལ་ནི། བདག་གི་འདུ་ཤེས་དང། སེམས་ཅན་གྱི་འདུ་ཤེས་དང། སྲོག་གི་འདུ་ཤེས་དང། གང་ཟག་གི་འདུ་ཤེས་དང། རྟག་པའི་འདུ་ཤེས་དང། ཆད་པའི་  
འདུ་ཤེས་དང། འབྱུང་བའི་འདུ་ཤེས་དང། འཇིག་པའི་འདུ་ཤེས་པའང་འབྱུང་བར་འགྱུར་བའི་ཕྱིར་རོ། །ཤཱ་རིའི་བུ། དེ་ཅིའི་ཕྱིར་ཞེ་ན། ཇི་ཙམ་དུ་འདུ་ཤེས་པ་དེ་ཙམ་  
དུ་མཚན་མའི་འདུ་ཤེས་འཛིན་པ་ཉིད་ཡིན་ནོ། །ཞེས་གསུངས་པའི་ཕྱིར་རོ། །དེ་ལྟ་བས་ན། ལོག་པར་ཞུགས་པ་ཡིན་ནོ། །ཤཱ་རིའི་བུ་མཚན་མའི་འདུ་ཤེས་ཅན་གྱི་སྟོང་  
པ་ཉིད་ཡིད་ལ་བྱེད་པ་མེད་པ་དེས་ན། སྟོང་པ་ཉིད་ཅེས་བྱའོ་།སྟོང་པ་ཉིད་ཡིད་ལ་བྱེད་པས་ཀྱང་སྟོང་པ་དེས་ན། སྟོང་པ་ཉིད་ཅེས་བྱའོ། །ཤཱ་རིའི་བུ། འདི་ལྟར་སྟོང་  
པ་ཉིད་ལ་དགེ་བའམ། མི་དགེ་བ་མེད་པ་དེས་ན། སྟོང་པ་ཉིད་ཅེས་བྱ་སྟེ། ཤཱ་རིའི་བུ། ཐ་ན་དེ་ལ་སྟོང་པ་ཉིད་ཀྱི་འདུ་ཤེས་ཀྱང་མེད་པ་དེས་ན། སྟོང་པ་ཉིད་ཅེས་བྱའོ། །ཤཱ་  
རིའི་བུ༑ འདུ་བྱེད་ཐམས་ཅད་ཤེས་པར་བྱ་སྟེ། དེའང་ཤེས་པ་མེད་པ་དང། རྣམ་པར་ཤེས་པ་མེད་པ་དང། ཡོངས་སུ་ཤེས་པ་མེད་པ་དང། རྣམ་པར་དཔྱད་པ་མེད་པ་  
  
  
གནས་པ་མེད་པ་ཡིན་ཏེ། དེས་ན། སྟོང་པ་ཉིད་ཅེས་བྱའོ། །ཤཱ་རིའི་བུ། སྟོང་པ་ཉིད་ནི། སུས་ཀྱང་ཡིད་ལ་བྱ་བར་མི་ནུས་ཏེ། མཚན་མ་མེད་པར་མ་ཡིན། སྨོན་པ་མེད་  
པར་མ་ཡིན། མཚན་མ་ཡིད་ལ་བྱེད་པ་མེད་པར་མ་ཡིན་ཏེ། དེས་ན་སྟོང་པ་ཉིད་ཅེས་བྱའོ། །ཤཱ་རིའི་བུ། ཅིའི་ཕྱིར་སྟོང་པ་ཉིད་ཀྱིས་གནས་པ་ཞེས་གསུངས་ཤེ་ན། མཚན་མ་  
ཐམས་ཅད་དང། ཐ་ན་སྟོང་པ་ཉིད་ཀྱི་མཚན་མའང་ཡིད་ལ་མི་བྱེད་པས་དེས་ན། སྟོང་པ་ཉིད་ཀྱིས་གནས་པ་ཞེས་བྱའོ། །མཚན་མ་སྤངས་པ་དེས་ན། མཚན་མ་མེད་པ་ཞེས་  
བྱའོ༑ ༑ཤཱ་རིའི་བུ། མཚན་མ་འདི་དག་གང་དུའང་ཅིའང་ཡིད་ལ་མི་བྱེད་པ་དང། ཡིད་ལ་བྱེད་པ་མེད་པ་དང། མཚན་མ་མེད་པ་དང། བརྡ་མེད་པ་དེས་ན། མཚན་མ་མེད་  
པ་ཞེས་བྱའོ། །ཤཱ་རིའི་བུ། གང་ཅུང་ཟད་མཚན་མར་འཛིན་ཅིང་དམིགས་པ་དེ་ནི། ལོག་པའི་ལྟ་བ་ཡིན་ནོ། །ཞེས་གསུང་ངོ། །དེ་ཅིའི་ཕྱིར་ཞེ་ན། ཤཱ་རིའི་བུ། ཆོས་འདུལ་བ་  
འདི་ལ་ཉེ་བར་ཞི་བར་དམིགས་ནའང་ལོག་པར་ཞུགས་པ་ཡིན་ན། ཐ་སྙད་ལྟ་ཅི་སྨོས། གང་གི་ཐ་སྙད་ལྟ་ཅི་སྨོས། གང་དེའི་ཐ་སྙད་ལྟ་ཅི་སྨོས། ཤཱ་རིའི་བུ། ཅིའི་ཕྱིར་སངས་  
རྒྱས་བཅོམ་ལྡན་འདས་རྣམས་ཐ་སྙད་ལོག་པ་ཡིན་པར་རྒྱ་ཆེར་སྟོན་ཅེན། ཤཱ་རིའི་བུ། ཐ་སྙད་འདི་དག་བདེན་པ་མ་ཡིན་པར་ཁྱོད་ཀྱིས་མི་ཤེས་ཏེ། དེས་ན། ལོག་པ་ཡིན་  
  
  
༄༅། །པར་དེ་བཞིན་གཤེགས་པས་ཐུགས་སུ་ཆུད་ནས་ཅུང་ཟད་ཙམ་གྱི་ཐ་སྙད་ཀྱང་དམིགས་སུ་མེད་པས། ཤཱ་རིའི་བུ། ཐ་སྙད་ནི་ལོག་པའི་ལྟ་བ་ཡིན་ནོ། །  
ཞེས་གསུངས་སོ། །ཤཱ་རིའི་བུ། དེ་བཞིན་གཤེགས་པ་རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི། དྲན་པ་མེད་པ་ཡིད་ལ་བྱེད་པ་མེད་པ་ཡིན་ནོ། །དེ་ཅིའི་  
ཕྱིར་ཞེ་ན། ཤཱ་རིའི་བུ། དེ་བཞིན་གཤེགས་པས་ཆོས་གང་གིས་རང་གི་དེ་ཁོ་ན་ཉིད་མ་དམིགས་ཏེ། རང་གི་ངོ་བོ་དམིགས་པ་མ་ཡིན། གཞན་གྱི་ངོ་བོ་དམིགས་པ་མ་ཡིན་  
མཉམ་པ་དམིགས་པ་མ་ཡིན། མི་མཉམ་པ་དམིགས་པ་མ་ཡིན་པའི་ཕྱིར་རོ། །ཤཱ་རིའི་བུ། ཅིའི་ཕྱིར་དྲན་པ་ཉེ་བར་གཞག་པ་ཞེས་བྱ་ཞེ་ན། ཤཱ་རིའི་བུ། ངས་དྲན་པ་ཉེ་བར་  
གཞག་པ་དམིགས་པ་དང། རང་བཞིན་དམིགས་པ་དང། རང་གི་དེ་ཁོ་ན་ཉིད་དམིགས་པ་དང། རང་གནས་པ་དམིགས་པ་གང་ཡིན་པ་དེ་ནི་གནས་མ་ཡིན་ཞིང་གོ་སྐབས་  
མེད་དོ༑ ༑ཞེས་དེ་བཞིན་གཤེགས་པས་གསུངས་ཏེ། རང་གི་མཚན་ཉིད་ཀྱིས་སྟོང་པའི་ཆོས་རྣམས་ལ་ངེས་པར་རྟོག་པའི་དོན་གྱིས་དྲན་པ་ཉེ་བར་གཞག་པ་ཞེས་བྱའོ། །ཞེན་  
པ་མེད་པ་དང། མངོན་པར་ཞེན་པ་མེད་པ་དང། གནས་པ་མེད་པ་དང། སོ་སོ་ཉེ་བར་གནས་པ་མེད་པ་དང། ཀུན་ཏུ་གནས་པ་མེད་པ་དང། གནས་པ་དང་བྲལ་བ་སྟེ། དེ་  
  
  
དྲན་པ་ཉེ་བར་གཞག་པ་ལྟ་ཅི་སྨོས་ཏེ། དེས་ན་དྲན་པ་ཉེ་བར་གཞག་པ་ཞེས་བྱའོ། །ཤཱ་རིའི་བུ། གལ་ཏེ་ཆོས་འགའ་ཞིག་གི་རང་གི་དེ་ཁོ་ན་ཉིད་  
ཐ་ན་སྐྲའི་རྩེ་མོ་བརྒྱར་གཤགས་པའི་ཆ་ཤས་ཙམ་ཞིག་ཡོད་པར་གྱུར་ནའང། ཤཱ་རིའི་བུ། དེ་བཞིན་གཤེགས་པ་འཇིག་རྟེན་དུ་བྱུང་ནས་ཆོས་ཐམས་ཅད་རང་བཞིན་མེད་དོ། །  
ཞེས་ཆོས་སྟོན་པར་མི་འགྱུར་རོ། །ཤཱ་རིའི་བུ། གང་གི་ཕྱིར་ཆོས་ཐམས་ཅད་རང་བཞིན་མེད་པ་དང། རང་བཞིན་གྱིས་སྟོང་པ་དང་མཚན་ཉིད་གཅིག་པ་དང། མཚན་ཉིད་མེད་  
པར་མཁྱེན་པ་དེའི་ཕྱིར་དེ་བཞིན་གཤེགས་པས་དྲན་པ་ཉེ་བར་གཞག་པ་ཞེས་དྲན་པ་ཉེ་བར་གཞག་པ་བསྟན་པ་ཡིན་ནོ། །གང་ལ་གནས་པ་མེད་པ་དང། རྣམ་པར་གནས་པ་  
མེད་པ་དང། དྲན་པ་མེད་པ་དང། དྲན་པའི་ལས་མེད་པ་དང། རྟོག་པ་མེད་པ་དང། རྣམ་པར་རྟོག་པ་མེད་པ་དང། སེམས་པ་མེད་པ་དང། སེམས་པའི་ལས་མེད་པ་དང། ཡིད་མེད་  
པ་དང། ཡིད་ཀྱི་ལས་མེད་པ་དང། ཆོས་མེད་པ་དང། ཆོས་ཀྱི་འདུ་ཤེས་མེད་པ་དང། རྣམ་པ་ཐམས་ཅད་ཀྱི་ཐམས་ཅད་དུ་འཛིན་པའི་འདུ་ཤེས་མེད་པ་དང། གཉིས་ཀྱི་ལས་མེད་  
པ་དང། གནས་མེད་པ་དང། ཀུན་ཏུ་གནས་མེད་པ་སྟེ། དེ་ཉིད་ཀྱི་ཕྱིར་འཕགས་པ་རྣམས་ཀྱི་རྣམ་པར་མི་རྟོག་པ་ནི། དྲན་པ་ཉེ་བར་གཞག་པ་ཞེས་བྱའོ། །དེ་ལྟར་དེ་བཞིན་  
  
  
༄༅། །གཤེགས་པས་དྲན་པ་ཉེ་བར་གཞག་པ་གསུངས་པས་དངོས་པོའི་རྗེས་སུ་འགྲོ་བ་དེ་དག་ནི། དྲན་པ་ཉེ་བར་གཞག་པ་ཞེས་བྱའོ། །ཤཱ་རིའི་བུ། ཡང་སངས་  
རྒྱས་རྗེས་སུ་དྲན་པ་ཞེས་བྱ་བ་གང་ཞེ་ན། དངོས་པོ་མེད་པར་མཐོང་བ་ནི། སངས་རྒྱས་རྗེས་སུ་དྲན་པ་ཞེས་བྱའོ། །སངས་རྒྱས་ཀྱང་བསམ་གྱིས་མི་ཁྱབ་བོ། །མཚུངས་པ་མེད་པ་  
སེམས་པ་དེ་བཞིན་ཉིད་དང་བཅས་པ་ནི། སངས་རྒྱས་རྗེས་སུ་དྲན་པ་ཞེས་བྱའོ། །ཤཱ་རིའི་བུ། སེམས་པ་དེ་བཞིན་ཉིད་དང་བཅས་པ་གང་ཞེ་ན། སངས་རྒྱས་བཅོམ་ལྡན་འདས་  
རྣམས་ནི། རྟོག་པ་མེད་པ། རྣམ་པར་མི་རྟོག་པ། རྟོག་པ་དང་རྣམ་པར་རྟོག་པ་མེད་པ་ཡིན་ཏེ། དེས་ན། སངས་རྒྱས་རྗེས་སུ་དྲན་པ་ཞེས་བྱའོ། །རང་གི་ངོ་བོ་མཐོང་བས་  
སངས་རྒྱས་མཐོང་བ་ཡིན་ནོ། །རང་གི་ངོ་བོ་མཐོང་བ་གང་ཞེ་ན། དངོས་པོ་མེད་ལ་དངོས་པོ་མེད་པ་མཐོང་བ་ནི། སངས་རྒྱས་རྗེས་སུ་དྲན་པ་ཡིན་ནོ། །སངས་རྒྱས་མཐོང་བ་ལ་  
ནི༑ སེམས་དང། སེམས་ལས་བྱུང་བའི་ཆོས་རྣམས་ཀྱིས་རྗེས་སུ་དྲན་པའི་ལས་ཕྲ་རབ་ཙམ་ཡང་དམིགས་སུ་མེད་དེ། དེས་ན། སངས་རྒྱས་རྗེས་སུ་དྲན་པ་ཞེས་བྱའོ། །ཤཱ་རིའི་  
བུ༑ ཆོས་དེ་ནི། ཐ་སྙད་བཅད་པ་ཡིད་ལ་བྱེད་པ་ཚར་བཅད་པ་ཡིན་ཏེ། རྗེས་སུ་དྲན་པས་ཀྱང་རྗེས་སུ་དྲན་པར་བྱ་བར་སླ་བ་མ་ཡིན་པས་དེའི་ཕྱིར་སངས་རྒྱས་རྗེས་སུ་དྲན་  
  
  
།ཤཱ་རིའི་བུ། ཆོས་དེ་ནི། ཡིད་ལ་བྱེད་པ་ཐམས་ཅད་ཉེ་བར་ཞི་བ་ཡིན་ཏེ། དེ་ལ་གང་དག་མངོན་པར་བརྩོན་པ་དེ་དག་གི་སངས་རྒྱས་རྗེས་སུ་དྲན་པ་ནི། གང་དེ་བཞིན་  
གཤེགས་པ་ལ་གཟུགས་ཀྱི་མཚན་མར་ཡིད་ལ་མི་བྱེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། རྣམ་པར་ཤེས་པ་ནི། རྟག་ཏུ་གཟུགས་ཀྱི་མཚན་མ་ཙམ་ལ་ཆུམས་པ་ཡིན་ནོ། །གཟུགས་  
མེད་པ་ལ་དམིགས་པ་དངོས་པོ་མེད་པ་ནི། སངས་རྒྱས་རྗེས་སུ་དྲན་པ་ཡིན་ཏེ། དེ་ལྟ་བས་ན། རྟོག་པ་མེད་པ། རྣམ་པར་མི་རྟོག་པ་གཟུང་བ་མེད་པ་ནི། སངས་རྒྱས་རྗེས་སུ་  
དྲན་པ་ཞེས་བྱའོ། །དྲན་པ་བསྟན་པའི་ལེའུ་སྟེ་གཉིས་པའོ།།།།སངས་རྒྱས་ཀྱི་སྡེ་སྣོད་ཚུལ་ཁྲིམས་འཆལ་པ་ཚར་གཅོད་པ། བམ་པོ་གཉིས་པ། བཅོམ་ལྡན་  
འདས། ཆོས་འདི་དག་ཇི་ལྟར་སྟོན་ན། སྡིག་པའི་གྲོགས་པོར་མི་འགྱུར་བ་ལགས། བཅོམ་ལྡན་འདས། ཇི་ལྟར་འདོམས་ཤིང་ཇི་ལྟར་རྗེས་སུ་སྟོན་ན། དགེ་བའི་བཤེས་གཉེན་  
ཞེས་བགྱི་བ་ལགས། བཀའ་སྩལ་པ། ཤཱ་རིའི་བུ། འདི་ལ་དགེ་སློང་གིས་དགེ་སློང་ལ་འདི་སྐད་འདོམས་ཤིང་འདི་སྐད་རྗེས་སུ་སྟོན་ཏེ་དགེ་སློང་ཚུར་ཤོག་ཁྱོད་སངས་རྒྱས་  
རྗེས་སུ་དྲན་པ་སྒོམས་ཤིག། མོས་པར་གྱིས་ཤིག། ཁྱོད་ཀྱིས་ཡང་དག་པར་འདུ་བའི་གནས་ཡིད་ལ་མ་བྱེད་ཅིག། ཅི་ནས་ཀྱང་དངོས་པོ་མེད་པ་དེས་ཡང་དག་པར་རྗེས་སུ་  
  
  
༄༅། །མཐོང་བར་འགྱུར་བ་དེའང་ཡང་དག་པར་མཐོང་བ་མེད་པའི་ཆོས་ཀྱི་རང་བཞིན་དུ་མོས་པར་བྱས་ལ། རང་བཞིན་མེད་པ་དེའི་ངོ་བོའི་འདུ་ཤེས་རང་གིས་སྤང་བར་  
བྱའོ༑ ༑དེའི་མཚན་མའི་འདུ་ཤེས་སྤོང་ཞིང་དེའི་ཚེ་མཚན་མ་མེད་པའི་དངོས་པོའང་དམིགས་པར་མི་འགྱུར་ན། དྲན་པའི་ལས་ལྟ་སྨོས་ཀྱང་ཅི་དགོས། དེ་དེ་ལྟར་རང་གི་ངོ་བོ་  
མེད་པ་དང། མཚན་མ་མེད་པ་དང། མཚན་མའི་འདུ་ཤེས་སྤངས་པས་གསོག་པ་ཉིད་ཀྱང་མེད་ལ། གསོག་པ་མེད་པའང་མ་ཡིན་པ་དེ་ནི་ཆོས་ཐམས་ཅད་འགོག་པ་  
སངས་རྒྱས་རྗེས་སུ་དྲན་པ་སྒོམ་པ་ཡིན་ནོ། །དགེ་བ་དང་མི་དགེ་བའི་ཆོས་རྣམས་ལ་རྣམ་པར་རྟོག་པ་མེད་ཅིང་དཔྱོད་པ་མེད་པས་རྟོག་པ་དང་དཔྱོད་པ་ཀུན་ཏུ་སྤངས་པའི་ཕྱིར་  
འདི་ལྟར་སངས་རྒྱས་ནི། རྣམ་པར་རྟོག་པ་མེད་པ་སྟེ། རྣམ་པར་རྟོག་པ་མེད་པར་སངས་རྒྱས་ཡིད་ལ་བྱའོ། །རྟོག་པ་མེད་པ་དང་དཔྱོད་པ་མེད་པ་དང། མཚན་མ་མེད་པ་ནི། སངས་  
རྒྱས་རྗེས་སུ་དྲན་པ་ཡིན་ཏེ། དེ་ལ་ནི། སེམས་ལས་བྱུང་བའི་ཆོས་རྣམས་ཀྱི་དྲན་པའི་ལས་ཅུང་ཟད་ཙམ་ཡང་ཡོད་པ་མ་ཡིན་ན། ལུས་ཀྱི་ལས་ལྟ་ཅི་སྨོས། ངག་གི་ལས་ལྟ་ཅི་  
སྨོས༑ ཡིད་ཀྱི་ལས་ལྟ་ཅི་སྨོས་ཏེ། དེ་ནི། གནས་ཡོད་པ་མ་ཡིན་ནོ་།མཚན་ཉིད་སྤངས་པ་དང། ཀུན་ཏུ་རྒྱུ་བ་མེད་པ་དང། མཚན་མ་མེད་པ་དང། མཚན་ཉིད་མེད་པ་  
  
  
ཡིད་ལ་བྱེད་པ་མེད་པ་ནི། སངས་རྒྱས་རྗེས་སུ་དྲན་པ་ཡིན་ནོ། །མིང་མེད་པ་དང། མཚན་མ་མེད་པ་དང། རང་གི་མེད་པ་དང། བསམ་པ་མེད་པ་དང། ཐོབ་པ་མེད་པ་  
དང། སོ་སོར་རྙེད་པ་མེད་པ་དང། རྟོག་པ་དང་དཔྱོད་པའི་ཀུན་ནས་སློང་བ་མེད་པ་ནི། སངས་རྒྱས་རྗེས་སུ་དྲན་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། ཇི་ཙམ་དུ་ཡིད་ལ་  
བྱེད་པའི་རྒྱུན་ཡོད་ན་མཚན་མར་འཛིན་པ་ཡིན་ཏེ། ཤཱ་རིའི་བུ་དེ་ནི། ལོག་པར་ལྟ་བ་ཡིན་ནོ། །ཤཱ་རིའི་བུ། འདི་ལྟར་ཇི་ཙམ་དུ་མཚན་མ་མེད་པ་དང། སོ་སོར་རྟོག་པ་མེད་པ་  
དང། དངོས་པོ་མེད་པ་དང། རྟོག་པ་མེད་པ་དང། དཔྱོད་པ་མེད་པ་དང། མཚན་མ་མེད་པ་དང། འགོག་པ་མེད་པ་དང། འབྱུང་བ་མེད་པ་དང། ཀུན་ཏུ་རྒྱུ་བ་མེད་པ་དང། སྐྱེ་བ་  
མེད་པ་དང། མི་སྐྱེ་བ་ལ་བཟོད་པ་འདི་དག་ནི། ཤཱ་རིའི་བུ་སངས་རྒྱས་རྗེས་སུ་དྲན་པ་ཞེས་བྱའོ། །དེ་ལ་ནི། ཆགས་པ་མེད་རབ་ཏུ་ཆགས་པ་མེད། མི་འགོག་པ་མེད། མི་འགལ་  
བ་མེད༑ མིང་མེད། མཚན་མ་མེད་པ་སྟེ། མིང་མེད་པ་དང། མཚན་མ་མེད་པ་གང་ཡིན་པ་དེ་ནི། ཤཱ་རིའི་བུ། སངས་རྒྱས་རྗེས་སུ་དྲན་པ་ཡིན་ནོ། །དེ་ནི། མཚན་ཉིད་མེད་པ། ཐ་  
སྙད་མེད་པ་ཡིན་ཏེ། དེ་ལ་ནི། དྲན་པའི་ལས་ཅུང་ཟད་ཙམ་ཡང་མེད་ན། ལུས་དྲང་ངག་གི་ལས་ལྟ་སྨོས་ཀྱང་ཅི་དགོས་ཏེ། དེ་ནི་གནས་ཡོད་པ་མ་ཡིན་ནོ། །གང་ན་ལུས་ཀྱི་  
  
  
༄༅། །ལས་མེད་པ་དང། ངག་གི་ལས་མེད་པ་དང། ཡིད་ཀྱི་ལས་མེད་པ་ལ་ནི། ཞེན་པ་མེད་པ་དང། འཛིན་པ་མེད་པ་དང། ཀུན་ཏུ་འཛིན་པ་མེད་པ་དང། མི་  
འགོག་པ་མེད་པ་དང། འགལ་བ་མེད་པ་དང། འབྱུང་བ་མེད་པ་དང་སྐྱེ་བ་མེད་པ་དང། ཕྱེ་བ་མེད་པ་དང། བསྡུས་པ་མེད་པ་དང་བརྐྱང་བ་མེད་པ་དང། དངོས་པོ་མེད་པ་དང་  
རྣམ་པ་ཐམས་ཅད་དུ་རྟོག་པ་དང་དཔྱོད་པ་རྣམས་རྒྱུན་ཆད་པ་དེ་ལྟ་བུ་ད་ནི། སངས་རྒྱས་རྗེས་སུ་དྲན་པ་ཞེས་གསུངས་སོ། །དེ་ལྟ་བུའི་རང་བཞིན་གྱི་སངས་རྒྱས་རྗེས་སུ་དྲན་པ་  
དང་ལྡན་པ་གང་ཡིན་པ་དེ་ནི། འདོད་ན་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཡོངས་སུ་སྒྱུར་པར་བྱེད། བདུད་བྱེ་བ་སྟོང་ཕྲག་བརྒྱ་འང་ཕམ་པར་བྱེད་ན་  
མ་རིག་པ་གཞི་མེད་པ་བདེན་པ་མ་ཡིན་པ་ལ་དམིགས་ཏེ་ཀུན་ནས་བསླང་བ་ལ་ལྟ་སྨོས་ཀྱང་ཅི་དགོས། ཆོས་དེ་དག་ནི། མཚན་མ་མེད་པ་དང། སྤྲོས་པ་མེད་པ་དང། མ་  
སྤྲོས་པ་དང། འགོག་པ་མེད་པ་དང། འགལ་བ་མེད་པ་དང། མཚན་ཉིད་མེད་པ་དང། ཐ་སྙད་མེད་པ་དང། བཏགས་པ་མེད་པ་དང་སྣང་བ་མེད་པ་དང། གསལ་བ་  
མེད་པ་དང། བདུད་དང་བདུད་ཀྱི་འཁོར་དང་མ་འདྲེས་པར་སོ་སོར་རྟོགས་ནས་ཐ་སྙད་ཙམ་གྱིས་འདོམས་ཤིང་རྗེས་སུ་སྟོན་ན། དེ་ལྟ་བུ་ནི། སངས་རྒྱས་རྗེས་སུ་དྲན་པ་  
  
  
ཅིག་མ་རྟོག་ཅིག་རྣམ་པར་མ་རྟོག་ཅིག། མ་སྤྲོ་ཞིག། དེ་ཅིའི་ཕྱིར་ཞེ་ན། དངོས་པོ་མེད་པའི་ཆོས་དེ་ནི་  
མཚན་མ་མེད་པ། མཚན་ཉིད་མེད་པ། ཡིད་ལ་བྱེད་པ་མེད་པ་ཡིན་པས་འདི་ནི། སངས་རྒྱས་རྗེས་སུ་དྲན་པ་ཞེས་བྱ་བ་སྟེ། འདི་ལྟ་སྟེ་མཚན་མ་མེད་པ་དང། མཚན་ཉིད་  
མེད་པ་དང། ཡིད་ལ་བྱེད་པ་མེད་པ་ཡིན་ནོ། །དེ་ཅིའི་ཕྱིར་ཞེ་ན་འདི་ལྟར་སངས་རྒྱས་རྣམས་ནི། གཟུགས་ཀྱི་མཚན་མ་ལས་ཡིད་ལ་བྱ་བ་མ་ཡིན་ཏེ། རྟོག་པ་ལས་མ་ཡིན་  
རྣམ་པར་རྟོག་པ་ལས་མ་ཡིན། ཞེན་པ་ལས་མ་ཡིན། མ་ཞེན་པ་ལས་མ་ཡིན། ཏིང་ངེ་འཛིན་ལས་མ་ཡིན། ཤེས་རབ་ལས་མ་ཡིན། རིག་པ་ལས་མ་ཡིན། རིག་པ་མེད་པ་  
ལས་མ་ཡིན་པའི་ཕྱིར་རོ། །དེ་ཅིའི་ཕྱིར་ཞེ་ན། འདི་ལྟར་དེ་བཞིན་གཤེགས་པ་རྣམས་ནི། བཏགས་པ་མེད་པ། བསམ་གྱིས་མི་ཁྱབ་པ་ཤིན་ཏུ་བསམ་གྱིས་མི་ཁྱབ་པ་  
ཡིན་པའི་ཕྱིར་རོ། །དེ་ལྟ་བས་ན། མཚན་མར་མ་འཛིན་ཅིག། དེ་སྤང་བའམ། ཐོབ་པའམ། བསྒོམ་པའི་ཆོས་གང་ཡིན་པ་ལ་ཅུང་ཟད་ཀྱང་ཞེན་པར་མི་བྱེད་དེ། དེ་དེ་བཞིན་  
གཤེགས་པ་ཉིད་ཀྱང་མི་དམིགས་ན། རྗེས་སུ་དྲན་པ་ལྟ་སྨོས་ཀྱང་ཅི་དགོས། ཤཱ་རིའི་བུ། དགེ་སློང་གིས་དགེ་སློང་ལ་འདི་སྐད་ཅེས་དགེ་སློང་ཚུར་ཤོག་ཁྱོད་ཆོས་རྣམས་  
  
  
༄༅། །ཀྱི་རང་གི་མཚན་ཉིད་རྣམ་པར་སྒོམས་ཤིག། ཆོས་ཀྱི་འདུ་ཤེས་ཡིད་ལ་མ་བྱེད་ཅིག། ཅེས་འདོམས་ཤིང་དེ་སྐད་རྗེས་སུ་སྟོན་ཏོ་།དེ་དེ་ལྟར་ཡིད་  
ལ་བྱེད་པ་ན་རབ་ཏུ་མ་ཞེན་པ་ཉིད་དང། མ་ཆགས་པ་ཉིད་དང་ཆོས་མེད་པ་ཉིད་དང། དངོས་པོ་མེད་པ་ཉིད་དང། མཚན་ཉིད་གཅིག་པ་ཉིད་ལ་དགའ་བར་བྱེད་དོ། །དེ་  
ཆོས་ཀྱི་འདུ་ཤེས་ཀྱང་མི་འཇུག་ན། གང་ཟག་གི་འདུ་ཤེས་སུ་འགྱུར་བ་ལྟ་སྨོས་ཀྱང་ཅི་དགོས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། འདི་ཇི་སྙམ་དུ་སེམས་  
ཇི་ག་ཆོས་མི་དམིགས་ཏེ་ཆོས་ཀྱི་འདུ་ཤེས་སྐྱེད་པར་བྱེད་དམ། གསོལ་པ། བཅོམ་ལྡན་འདས། དེ་ནི། མ་ལགས་སོ། །ཇི་ག་ཆོས་ཀྱི་འདུ་ཤེས་ཡིད་ལ་མི་བྱེད་ཅིང་ཆོས་མི་  
དམིགས་ན། རྣམ་པར་འཇིག་པར་བྱེད་པའི་ཆོས་འགའ་ཡང་ཡོད་དམ་གསོལ་པ། བཅོམ་ལྡན་འདས། དེ་ནི། མ་མཆིས་ལགས་སོ། །བཀའ་སྩལ་པ་ཤཱ་རིའི་བུ་  
གལ་ཏེ་ཤིང་གི་རྩ་བ་མེད་པར་ཇི་ག་ཡལ་ག་དང། ལོ་མ་དང་ཤུན་པ་འབྱུང་བར་འགྱུར་རམ། གསོལ་པ། བཅོམ་ལྡན་འདས། དེ་ནི། མ་མཆིས་ལགས་སོ། །བཀའ་སྩལ་  
པ༑ ཤཱ་རིའི་བུ། དེ་བཞིན་དུ་ཇི་ག་ཆོས་མི་དམིགས་ན། ཆོས་ཀྱི་འདུ་ཤེས་སྐྱེ་བར་འགྱུར་རམ། གསོལ་པ། བཅོམ་ལྡན་འདས། དེ་ནི། མ་ལགས་སོ། །ཇི་ག་ཆོས་ཀྱི་འདུ་ཤེས་  
  
  
རྣམ་པར་འཇིག་པར་བྱེད་པའི་ཆོས་འགའ་ཡང་ཡོད་དམ། གསོལ་པ། བཅོམ་ལྡན་འདས། དེ་ནི། མ་མཆིས་ལགས་སོ། །བཀའ་སྩལ་  
པ༑ དེ་དེ་ལྟར་ཡང་ཆོས་སམ་ཆོས་ཀྱི་འདུ་ཤེས་མི་དམིགས་ཤིང་ཡིད་ལ་མི་བྱེད་ན། འགག་པ་མེད་པ་དང། འབྱུང་བ་མེད་པ་ལ་བསྒོམ་དུ་མེད་དེ། རྟོག་པར་མི་བྱེད། རྣམ་པར་  
རྟོག་པར་མི་བྱེད། འགོག་པར་མི་བྱེད། རྣམ་པར་འགོག་པར་མི་བྱེད་འཇུག་པར་མི་བྱེད། ལྡོག་པར་མི་བྱེད་དེ། དེ་དེ་ཁོ་ན་ཉིད་ཀྱི་རང་བཞིན་ཐོབ་ནས་ཐ་སྙད་དུ་བྱེད་དོ། །ཤཱ་  
རིའི་བུ༑ དེ་སྐད་འདོམས་ཤིང་དེ་སྐད་རྗེས་སུ་སྟོན་པ་ནི། དགེ་བའི་བཤེས་གཉེན་ཞེས་བྱའོ། །དོན་དམ་པར་ནི། དགེ་བའང་མེད། མི་དགེ་བའང་མེད་དོ། །ཤཱ་རིའི་བུ། མཚན་  
ཉིད་དེ་དག་དང་ལྡན་པ་གང་ཡིན་པ་དེ་དག་ནི། འཇིག་རྟེན་ན་དཀོན་པ་ཡིན་ཏེ། འདི་ལྟ་སྟེ། ཕྱིན་ཅི་མ་ལོག་པར་ཡང་དག་པའི་ལྟ་བ་དང་ལྡན་པ་དེས་ན། ཡང་དག་པའི་ལྟ་  
བ་ཞེས་བྱའོ། །དེ་ལྟ་མོད་ཀྱི། ཤཱ་རིའི་བུ། ཡང་དག་པའི་ལྟ་བ་དང། ཡང་དག་པའི་བཟོད་པ་དང། ཡང་དག་པའི་མོས་པ་ནི། འདི་ལྟ་སྟེ། ཕྱིན་ཅི་མ་ལོག་པར་ཡང་དག་པར་  
རྗེས་སུ་ལྟ་བ་དེ་ནི། དེ་བཞིན་གཤེགས་པས་ཡང་དག་པའི་ལྟ་བ་ཞེས་གསུངས་སོ། །ཤཱ་རིའི་བུ། གང་སུའང་རུང་ཕྱིན་ཅི་མ་ལོག་པར་ཡང་དག་པར་ལྟ་བ་མེད་པ་དེ་ནི། ཡང་  
  
  
༄༅། །དག་པའི་ལྟ་བ་མ་ཡིན་ནོ། །ཤཱ་རིའི་བུ། བདག་ཏུ་སྨྲ་བ་དང། སེམས་ཅན་དུ་སྨྲ་བ་དང། སྲོག་ཏུ་སྨྲ་བ་དང། གང་ཟག་ཏུ་སྨྲ་བ་དང། རྟག་པར་  
སྨྲ་བ་དང། ཆད་པར་སྨྲ་བ་གང་ཅིའང་རུང་བ་དེ་དག་ཐམས་ཅད་ནི། ལོག་པར་ཞུགས་པ་ཡིན་ནོ། །ཤཱ་རིའི་བུ། དེ་བཞིན་གཤེགས་པ་རྣམས་སམ། དེ་བཞིན་  
གཤེགས་པའི་ཉན་ཐོས་རྣམས་ནི། བདག་ཏུ་སྨྲ་བ་མ་ཡིན། སེམས་ཅན་དུ་སྨྲ་བ་མ་ཡིན། སྲོག་ཏུ་སྨྲ་བ་མ་ཡིན། གང་ཟག་ཏུ་སྨྲ་བ་མ་ཡིན། རྟག་པར་སྨྲ་བ་མ་ཡིན་  
ཆད་པར་སྨྲ་བ་མ་ཡིན་ཏེ། དེ་ནི། དེ་བཞིན་གཤེགས་པ་རྣམས་དང་དེ་བཞིན་གཤེགས་པའི་ཉན་ཐོས་རྣམས་ཀྱི་ཡང་དག་པའི་ལྟ་བ་ཞེས་བྱའོ། །ཡང་དག་པར་ལྟ་བ་  
དང། ཕྱིན་ཅི་མ་ལོག་པར་ལྟ་བ་དང། ཇི་ལྟ་བ་བཞིན་དུ་ལྟ་བ་མ་གཏོགས་པ་ནི། བྱིས་པ་སོ་སོའི་སྐྱེ་བོ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་བྱིས་པ་སོ་སོའི་  
སྐྱེ་བོ་ནི། འགའ་ལའང་ཡང་དག་པའི་ལྟ་བ་མེད་དོ། །གཞན་དུ་ན་རྗེས་སུ་མཐུན་པའི་བཟོད་པ་དང་ལྡན་པ་གང་ཡིན་པ་དེ་དག་ལ་ནི་ཡང་དག་པའི་ལྟ་བའི་ཆ་ཤས་ཡོད་  
པ་ཡིན་ཡང་ཇི་ལྟ་བ་བཞིན་དུ་མཐོང་བས་ནི། མ་ཡིན་པའི་ཕྱིར་རོ། །ཤཱ་རིའི་བུ། དེ་ལྟར་ཡང་དག་པའི་ལྟ་བ་དང། ལོག་པའི་ལྟ་བ་ཡིན་ཏེ། ཡང་དག་པ་མཐོང་བས་ནི་  
  
  
འཇིག་རྟེན་གྱི་ཟང་ཟིང་གྱི་སྦྱིན་པས་ནི། ལོངས་སྤྱོད་འཕེལ་བ་ཡིན་ནོ། །ཤཱ་རིའི་བུ། འདི་ལྟར་སླུ་བར་བྱེད་པ། འཁོར་བར་རྒྱུ་བར་བྱེད་པ། སྨད་  
པའི་ཆོས་གང་ཡིན་པ་ནི། དེ་བཞིན་གཤེགས་པས་ཚངས་པར་སྤྱད་པའི་ཐ་སྙད་ཡིན་ནོ། །ཞེས་གསུངས་སོ། །ཤཱ་རིའི་བུ། འདི་ལྟར་ཡང་དག་པའི་ལྟ་བ་ནི། འདི་ཡིན་ནོ། །ལོག་  
པའི་ལྟ་བ་ནི། འདི་ཡིན་ནོ། །ཞེས་མ་གསུངས་པ་མ་ཡིན་ཏེ། དེ་ཅིའི་ཕྱིར་ཞེ་ན། ཤཱ་རིའི་བུ། ལྟ་བར་གྱུར་པ་ཐམས་ཅད་ནི། ཡང་དག་པ་མ་ཡིན་པ་ལ་དམིགས་པ་ཡིན་པའི་  
ཕྱིར་རོ༑ ༑ཤཱ་རིའི་བུ། གང་སུའང་རུང་འདི་སྙམ་དུ་ཡང་དག་པའི་ལྟ་བ་ནི། འདི་ཡིན་ནོ། །ལོག་པའི་ལྟ་བ་ནི། འདི་ཡིན་ནོ་སྙམ་དུ་སེམས་ན། དེའི་དེ་ཉིད་ལོག་པར་ལྟ་བ་  
ཡིན་ནོ༑ ༑དེ་ཅིའི་ཕྱིར་ཞེ་ན། ཤཱ་རིའི་བུ། འཕགས་པའི་ཆོས་འདུལ་བ་འདི་ལ་ནམ་མཁའ་དང། ལག་མཐིལ་ཇི་ལྟ་བ་བཞིན་དུ་ལྟ་བར་གྱུར་པ་ཐམས་ཅད་ཀུན་ཏུ་སྤངས་པ་  
དང༑ ཐ་སྙད་ཐམས་ཅད་ཀུན་ཏུ་ཆད་པ་ཡིན་ཏེ། དེ་ལྟ་བུ་ནི་དགེ་སློང་གི་ཆོས་ཡིན་ནོ། །དགེ་བའི་བཤེས་གཉེན་གྱི་ལེའུ་སྟེ་གསུམ་པའོ།། །།ཤཱ་རིའི་བུ། དེ་ལ་  
འཕགས་པའི་དགེ་འདུན་ཞེས་བྱ་བ་གང་ཞེ་ན། གང་དག་སྐྱེ་བ་མེད་པ་དང། འགག་པ་མེད་པ་དང། འབྱུང་བ་མེད་པ་དང། མཚན་མ་མེད་པ་དང། མཚན་ཉིད་མེད་པ་དང་  
  
  
༄༅། །སྤྲོས་པ་མེད་པ་དེ་ལ་འཇུག་པ་དང། ལྷག་པར་མོས་པ་དང། ཡང་དག་པར་སྟོན་པ་དང། ཡང་དག་པར་གཞོལ་བ་དེ་ལྟ་བུའི་བཟོད་པ་དང་ལྡན་པ་  
སྟེ༑ མཚན་ཉིད་མེད་པ་ལ་ལྷག་པར་མོས་པ་ནི། བདག་གང་ཡིན་པའང་མི་དམིགས་ན། རྒྱུན་དུ་ཞུགས་པ་དམིགས་པ་ལྟ་ཅི་སྨོས། ལན་གཅིག་ཕྱིར་འོད་པ་ལྟ་ཅི་  
སྨོས༑ ཕྱིར་མི་འོང་བ་ལྟ་ཅི་སྨོས། དགྲ་བཅོམ་པ་དམིགས་པ་ལྟ་ཅི་སྨོས། ཆོས་སུ་དམིགས་པ་ལྟ་ཅི་སྨོས། སྐྱེས་པ་དང་བུད་མེད་དང་མ་ནིང་ལྟ་ཅི་སྨོས། བཏགས་  
པར་དམིགས་པ་ལྟ་ཅི་སྨོས། གནས་སུ་དམིགས་པ་ལྟ་ཅི་སྨོས་ཏེ། འདི་དང་འདི་ལྟ་བུའོ། །ཞེས་བྱ་བ་མི་དམིགས་པ་འདི་ནི། དགེ་འདུན་ཡིན་ནོ། །དེ་ལྟ་མོད་ཀྱི་  
ཤཱ་རིའི་བུ། མཚན་ཉིད་མེད་པ་དང། འགག་པ་མེད་པ་དང། འབྱུང་བ་མེད་པ་དེ་ལ་མོས་པ་ནི། ཉུང་ངོ། །ཤཱ་རིའི་བུ། མཚན་ཉིད་མེད་པ་དང། འགག་པ་མེད་པ་དང་  
འབྱུང་བ་མེད་པ་ལ་མོས་པ་གང་ཡིན་པ་དེ་དག་ནི། ཕྱིན་ཅི་མ་ལོག་པའི་ཤེས་པས་གཞན་དང་གཞན་དག་ཤེས་ཤིང། གཞན་དང་གཞན་དག་རབ་ཏུ་ཤེས་ནས་  
ཀུན་ཏུ་གླེང་བར་བྱེད། ཡང་དག་པར་གཞོལ་བར་བྱེད། གཞན་དང་གཞན་དག་སྟོན་པར་བྱེད་པ་ན་བདེན་པ་ལ་དམིགས་པས་བཅིངས་ཤིང་ཞེན་པའི་འཇིག་  
  
  
ཡང་མི་དམིགས་སོ། །དེ་དག་ནི། ཡང་དག་པའི་ལུས་ལ་གནས་པ་ཡིན་ཏེ། དེ་ནི། འཕགས་པའི་དགེ་འདུན་  
ཞེས་བྱའོ། །དེ་དག་ཐ་སྙད་དེ་ལའང་དམིགས་ལ། མིང་དང་མཚན་མས་མཚན་ཉིད་མེད་པ་འདོམས་པར་བྱེད། སྤྲོས་པ་མེད་པ་ཉིད་ཀུན་དུ་སྟོན་པར་བྱེད་དོ། །ཤཱ་རིའི་བུ་  
དེ་དག་ནི། དགེ་འདུན་དཀོན་མཆོག་ཡོན་གནས་ཀྱི་འོས་ཡིན་ཏེ། འདི་ལྟ་སྟེ། ཕྱིན་ཅི་མ་ལོག་པའི་དོན་གྱིས་དགེ་འདུན་ཞེས་བྱའོ། །ཤཱ་རིའི་བུ། དེ་བཞིན་དུ་དགེ་སློང་གིས་  
གནས་གང་ཡིད་ལ་བྱེད་པའི་གནས་དེ་ཉིད་ཀྱང་རང་གི་མཚན་ཉིད་སྟོང་པ་ཡིན་པར་ཤེས་བཞིན་དུ་དེ་སྐད་འདོམས་ཤིང་དེ་སྐད་རྗེས་སུ་སྟོན་པའི་དགེ་སློང་ནི། དགེ་བའི་  
བཤེས་གཉེན་ཞེས་བྱའོ། །ཤཱི་རིའི་བུ། ཐ་སྙད་ཀུན་ཏུ་ཆད་པ་ནི། འཕགས་པའི་དགེ་འདུན་ཞེས་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ། འཕགས་པའི་ཆོས་འདུལ་བ་འདི་  
ལ་ནི༑ གང་ཡང་དག་པར་བཏགས་པར་གྱུར་པའི་ཐ་སྙད་ཀྱང་མི་དམིགས་པའི་ཕྱིར་རོ། །ཤཱ་རིའི་བུ། དེ་ལྟ་བས་ན། ཐ་སྙད་ཀུན་ཏུ་ཆད་པ་ནི། འཕགས་པའི་དག་འདུན་  
ཞེས་བྱའོ། །ཤཱ་རིའི་བུ། དེ་ལ་གང་དག་འདི་སྐད་ཅེས་ཅིའི་ཕྱིར་དགེ་འདུན་གྱི་ཐ་སྙད་ཅེས་བྱ་ཞེ་ན། གང་ལ་ཡང་དག་པར་བཏགས་པར་གྱུར་བའི་ཐ་སྙད་འགའ་ཡང་  
  
  
༄༅། །མི་དམིགས་པ་གང་ཡིན་པའོ། །ཞེས་སྨྲ་ན། ཤཱ་རིའི་བུ་དེ་ལ་ང་ནི། འདི་སྐད་ཅེས་དགེ་འདུན་ནི། ཇི་ལྟ་བ་བཞིན་དུ་རྟོག་པའི་དོན་དང། ཆགས་  
པའི་མཚན་མ་མེད་པ་སྒྲོག་པའི་དོན་གྱི་དངོས་པོ་འགའ་ཡང་མི་དམིགས་པ་ཡིན་ཏེ། བློ་གཅིག་ཏུ་གྱུར་པའི་ཕྱིར་དང། བཟོད་པ་གཅིག་པའི་ཕྱིར་དང། རོ་གཅིག་པའི་  
ཕྱིར་རོ༑ ༑ཞེས་གསུང་སྟེ། ཐ་སྙད་གཅིག་པ་དེའང་འཇིག་རྟེན་པའི་ཐ་སྙད་ཙམ་གྱིས་ཐ་སྙད་དུ་བྱེད་ཀྱི། དོན་དམ་པར་ནི་དགེ་འདུན་འགའ་ཡང་མེད་དོ། །གང་ཞིག་  
རྟག་པའམ། བརྟན་པའམ། ཐེར་ཟུག་པའམ། མི་འགྱུར་བའི་ཆོས་ཅན་གྱི་བཞི་པོ་དེ་ནི། འགའ་ཡང་དམིགས་སུ་མེད་དེ། འདི་ལྟ་སྟེ། ཆོས་ཞེས་བྱ་བའི་ཐ་སྙད་  
ཡང་དག་པར་བཏགས་པའི་ཐ་སྙད་གང་ཡིན་པ་དེའང་འཕགས་པ་རྣམས་ཀྱིས་སྨད་པ་ཡིན་ནོ། །འདི་ནི། སྐྱེས་པའོ། །འདི་ནི། བུད་མེད་དོ། །འདི་ནི། མ་ནིང་ངོ།།  
འདི་ནི༑ ལྷའོ། །འདི་ནི། ཀླུའོ། །འདི་ནི། གནོད་སྦྱིན་ནོ། །འདི་ནི་དྲི་ཟའོ། །འདི་ནི། གྲུལ་བུམ་མོ། །འདི་ནི། ཆོས་སོ། །འདི་ནི། ཆོས་མ་ཡིན་པའོ། །ཞེས་བྱ་བ་དེ་ལྟ་  
བུའི་ཆོས་དེ་རིང་དུ་སྤངས་ནས་གཞི་རྣམ་པ་དུ་མ་ལ་དམིགས་ཏེ་ཚིག་འདི་སྐད་ཅེས་དགེ་སློང་ཚུར་ཤོག། ཁྱོད་འདུག་ཅིག། འདིར་ལམ་གྱིས་ཤིག། འདི་ནི། ཆེ་གེ་  
  
  
ཞེས་སྨྲ་ཞིང་རྫུན་གྱི་ཚིག་ཏུ་བཏགས་ནས་མིང་དང། མཚན་མར་ཐ་སྙད་དུ་བྱེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་ཆོས་ཐམས་ཅད་ནི། མིང་དང་  
མཚན་མ་མེད་པ། མཚན་ཉིད་མེད་པ། ཡིད་ལ་བྱེད་པ་མེད་པ་ཡིན་ནོ་།ཤཱ་རིའི་བུ། འདི་ཇི་སྙམ་དུ་སེམས། ཆོས་གང་ཡང་ཡིད་ལ་བྱར་མེད་པ་དེ་ཐ་སྙད་ཀྱིས་ཐོག་ཏུ་  
ཕབ་པར་བརྗོད་དུ་ཡོད་དམ། གསོལ་པ། བཅོམ་ལྡན་འདས། དེ་ནི། མ་ལགས་སོ། །བཀའ་སྩལ་པ། ཤཱ་རིའི་བུ། གང་ཞིག་འདི་སྐད་ཅེས་འདི་ནི། བུད་མེད་དོ། །འདི་ནི་  
སྐྱེས་པའོ། །འདི་ནི། མ་ནིང་ངོ། །འདི་ནི། ལྷའོ། །འདི་ནི། ཀླུའོ་།འདི་ནི། གནོད་སྦྱིན་ནོ། །འདི་ནི། གྲུལ་བུམ་མོ། །འདི་ནི། ཆོས་སོ་།འདི་ནི། ཆོས་མ་ཡིན་པའོ། །ཞེས་  
སྨྲ་ན༑ དེ་ནི། ངེས་པར་རྫུན་གྱི་ཚིག་སྨྲ་ཞིང། ཡང་དག་པ་མ་ཡིན་པའི་མཐའ་ལ་ཞུགས་པ་ཡིན་པས་དེས་ན། དགེ་འདུན་ཞེས་མི་བྱ་སྟེ། ཤཱ་རིའི་བུ། ཕྱིན་ཅི་མ་ལོག་པ་ལ་  
ཞུགས་པས་དེ་ཕྱིར་འཕགས་པའི་དགེ་འདུན་ཞེས་བྱའོ། །ཤཱ་རིའི་བུ། དེ་ལ་རེ་ཞིག་མི་དགེ་བ་ནི། འདི་ལྟ་བུ་ལ་དམིགས་པ་ཡིན་པར་ཤེས་པར་བྱ་སྟེ། འདི་ལྟ་སྟེ། མིང་  
དང་མཚན་མ་ཡིན་ཏེ། འདི་ནི། མི་དགེ་བ་ཐམས་ཅད་ཀྱི་རྩ་བ་ཡིན་ནོ། །ཤཱ་རིའི་བུ། འཕགས་པའི་ཆོས་འདུལ་བ་ལ་ནི། མིང་དང་མཚན་མ་རྣམས་རྒྱུན་ཆད་པ་ཡིན་ཏོ། །  
  
  
༄༅། །མིང་གིས་རློམ་སེམས་སུ་མི་བྱེད་ན། དགེ་འདུན་དེ་ནི། འདི་ཡིན་ནོ། །འདི་ནི། འཕགས་པའི་དགེ་འདུན་ནོ། །འདི་ནི། ཀུན་རྫོབ་ཀྱི་དགེ་འདུན་ནོ། །  
འདི་ནི། འབྲས་བུའི་དགེ་འདུན་ནོ། །འདི་ནི། གློ་བུར་དུ་ལྷགས་པའི་དགེ་འདུན་ནོ། །འདི་ནི། གཉུག་མར་གནས་པའི་དགེ་འདུན་ནོ། །འདི་ནི་དགེ་སློང་གི་དགེ་འདུན་ནོ། །  
འདི་ནི། དགེ་སློང་མའི་དགེ་འདུན་ནོ། །འདི་ནི། མཐུན་པ་དང། འདི་ནི། མི་མཐུན་པའི་དགེ་འདུན་ནོ། །ཞེས་བྱ་བར་ཇི་ལྟར་འགྱུར་ཏེ་ཐམས་ཅད་སྤངས་པ་དང། ཐམས་  
ཅད་རྒྱུན་བཅད་པས་འཕགས་པའི་དགེ་འདུན་ཞེས་བྱའོ། །མིང་དང་མཚན་མ་མེད་པ། ཐ་སྙད་མེད་པ། འཇུག་པ་མེད་པ། ཐ་སྙད་རྒྱུན་ཆད་པ་དེ་དག་ནི། མཆོག་ཏུ་  
འཕགས་པར་བརྗོད་པའི་ཕྱིར་དངོས་པོ་དེ་དག་མི་དམིགས་པ་ཡིན་ནོ་།ཤཱ་རིའི་བུ། ཡོངས་སུ་བཏགས་ནས་མིང་དང་མཚན་མ་རྣམས་ཀྱི་ཐ་སྙད་དམིགས་པར་གྱུར་ན་  
ནི༑ ལྟ་བར་གྱུར་པ་རྣམ་པ་དུ་མ་ལ་ཆགས་པ་ཡིན་ཏེ། གང་ཞིག་སྲིད་པ་འབྱུང་བའི་རྒྱུར་གྱུར་པ་ཕུང་པོའི་འདུ་ཤེས་དང། ཕུང་པོ་ལྔ་ལ་ཡོངས་སུ་བརྟེན་པ་ནི། ལོག་  
པར་ལྟ་བའི་གནས་ཡིན་པའི་ཕྱིར་རོ། །ཡང་དག་པ་མ་ཡིན་པའི་འདུ་ཤེས་ཡོངས་སུ་བཟུང་བ་ནས་འདི་ལྟ་སྟེ། ཕུང་པོའི་འདུ་ཤེས་ལོག་པར་འཛིན་པ་དང། ངན་སོང་  
  
  
དམིགས་པ་ལ་འཛིན་པ་དང། ལམ་གོལ་ང་ལ་འཛིན་པ་དང། ཡང་དག་བ་མ་ཡིན་པ་ལ་འཛིན་པ་དེ་ངག་ནི་འཕགས་པ་ཉན་ཐོས་རྣམས་ལ་ཡོད་པ་མ་ཡིན་  
ཏེ༑ ཡང་དག་པ་མ་ཡིན་པ་ལ་དམིགས་པ་ཁམས་གསུམ་པ་མི་ཤེས་པ་ཐམས་ཅད་མ་གཏོགས་ཏེ། དེས་ན། འཕགས་པའི་དགེ་འདུན་ཞེས་བྱའོ་།ཤཱ་རིའི་བུ། ཡང་དག་པ་མ་  
ཡིན་པ་སྒྲ་སྣ་ཚོགས་ལ་ཞེན་པ་གང་ཅིའང་རུང་བ་དེ་དག་ནི་འཕགས་པའི་དགེ་འདུན་ལ་དམིགས་སུ་ཡོད་པ་མ་ཡིན་ཏེ། འདི་ལྟ་སྟེ་བདག་ཏུ་འཛིན་པ་དང། སེམས་ཅན་  
དུ་འཛིན་པ་དང། སྲོག་ཏུ་འཛིན་པ་དང། གང་ཟག་ཏུ་འཛིན་པ་དང། མིར་འཛིན་པ་དང། མི་མ་ཡིན་པར་འཛིན་པ་དང། བུད་མེད་དུ་འཛིན་པ་དང། སྐྱེས་པར་འཛིན་པ་དང་  
ལྷར་འཛིན་པ་དང། དམྱལ་བར་འཛིན་པ་དང། དུད་འགྲོའི་སྐྱེ་གནས་སུ་འཛིན་པ་དང། གཤིན་རྗེའི་འཇིག་རྟེན་དུ་འཛིན་པ་དང། ཕུང་པོར་འཛིན་པ་དང། ཁམས་སུ་འཛིན་  
པ་དང། སྐྱེ་མཆེད་དུ་འཛིན་པ་དང། འབྱུང་བར་འཛིན་པ་དང་འཇིག་པར་འཛིན་པ་དང། དུང་གི་སྒྲར་འཛིན་པ་དང། རྔ་བོ་ཆེའི་སྒྲར་འཛིན་པ་དང། འཁར་རྔའི་སྒྲར་འཛིན་  
པ་དང། རྫ་རྔའི་སྒར་འཛིན་པ་དང། པི་ཝང་གི་སྒྲར་འཛིན་པ་དང། གླུའི་སྒྲར་འཛིན་པ་དང། དེ་བཞིན་དུ་རོལ་མོའི་སྒྲར་ཐམས་ཅད་དང། ས་དང། ཆུ་དང། མེ་དང། རླུང་  
  
  
༄༅། །དང། ཚུལ་ཁྲིམས་དང། འཆལ་པའི་ཚུལ་ཁྲིམས་ཀྱི་སྒྲར་འཛིན་པ་དང། ལམ་གྱི་སྒྲར་འཛིན་པ་དང། ལོག་པའི་ལམ་གྱི་སྒྲར་འཛིན་པ་དང། དྲེགས་  
པའི་སྒྲར་འཛིན་པ་དང། ཀུན་ནས་ཉོན་མོངས་པའི་སྒྲར་འཛིན་པ་དང། རྣམ་པར་བྱང་བའི་སྒྲར་འཛིན་པ་དང། བསམ་གཏན་གྱི་སྒྲར་འཛིན་པ་དང། ཏིང་ངེ་འཛིན་གྱི་  
སྒྲར་འཛིན་པ་དང། སྙོམས་པར་འཇུག་པའི་སྒྲར་འཛིན་པ་དང་བརྒྱད་པའི་སྒྲར་འཛིན་པ་དང། རྒྱུན་དུ་ཞུགས་པའི་སྒྲར་འཛིན་པ་དང། ལན་གཅིག་ཕྱིར་འོང་བའི་སྒྲར་  
འཛིན་པ་དང། ཕྱིར་མི་འོང་བའི་སྒྲར་འཛིན་པ་དང། དགྲ་བཅོམ་པའི་སྒྲར་འཛིན་པ་དང། རིག་པའི་སྒྲར་འཛིན་པ་དང། རྣམ་པར་གྲོལ་བའི་སྒྲར་འཛིན་པ་དང། འབྲས་  
བུ་ཐོབ་པའི་སྒྲར་འཛིན་པ་དང། སངས་རྒྱས་ཀྱི་སྒྲར་འཛིན་པ་དང། ཆོས་ཀྱི་སྒྲར་འཛིན་པ་དང། དགེ་འདུན་གྱི་སྒྲར་འཛིན་པ་དང། མྱ་ངན་ལས་འདས་པའི་སྒྲར་འཛིན་  
བ་དང། ཡོངས་སུ་མྱ་ངན་ལས་འདས་པའི་སྒྲར་འཛིན་པ་སྟེ། ཤཱ་རིའི་བུ། ཡང་དག་པ་མ་ཡིན་པའི་སྒྲ་སྣ་ཚོགས་སུ་འཛིན་པ་གང་ཡིན་པ་འདི་དག་ནི། དོན་དམ་པར་  
འཕགས་པའི་ཉན་ཐོས་རྣམས་ཀྱིས་མི་དམིགས་སོ། །དེ་ལྟ་མོད་ཀྱི་སྒྲ་སྣ་ཚོགས་དང། སྒྲ་སྣ་ཚོགས་སུ་འཛིན་པའི་རྣམ་པ་དུ་མ་དེ་དག་ནི། ཤེས་པ་གཅིག་གི་མཚན་  
  
  
འདི་ལྟ་སྟེ། མཚན་ཉིད་མེད་པའོ། །མཚན་མ་མེད་པ་དང་མི་མཐུན་པ་ནི། འདུ་ཤེས་ཕྱིན་ཅི་ལོག་ཏུ་ཞུགས་པ་ཡིན་གྱི། ཕྱིན་ཅི་མ་ལོག་པའི་བཟོད་པ་དང་ལྡན་པ་  
ནི༑ འཕགས་པའི་དགེ་འདུན་ཞེས་བྱའོ། །གང་དག་མཚན་ཉིད་མེད་པ་དང། མཚན་མ་མེད་པ་དང། ཆགས་པ་མེད་པ་དང། ཀུན་ཏུ་ཆགས་པ་མེད་པ་དང། གཟུང་བ་མེད་  
བ་དང། སྐྱེ་བ་མེད་པ་དང། འགག་པ་མེད་པས་ནི། ཕྱིན་ཅི་མ་ལོག་པའི་བཟོད་པ་ཡིན་ནོ། །དེ་ལ་རང་གི་ངང་གིས་འཇུག་པ་གང་ཡིན་པ་དེ་ལ་ནི། སྒོམ་པ་མེད། རྣམ་པར་སྒོམ་  
བ་མེད། རབ་ཏུ་སྐྱེ་བ་མེད། རློམ་སེམས་མེད། རྣམ་པར་རློམ་སེམས་མེད། རྣམ་པར་རློམ་སེམས་མ་ཡིན་པ་མེད། འགལ་བ་མེད་དོ། །དེ་ལ་ནི་ཚུ་རོལ་མེད། ཕ་རོལ་མེད་  
རྟོག་པ་མེད། རྣམ་པར་རྟོག་པ་མེད་པའི་མཚན་ཉིད་དུ་སོ་སོར་རྟོག་པར་འཕགས་པའི་དགེ་འདུན་ཞེས་བྱའོ། །ཤཱ་རིའི་བུ། འདུས་པ་རྣམས་ཀུན་ཏུ་བཅད་པས་དེའི་ཕྱིར་  
འཕགས་པའི་དགེ་འདུན་ཞེས་བྱའོ། །ཤཱ་རིའི་བུ། འདི་ལྟར་ཡང་ངས་ཆོས་མཐོང་བ་གང་ཡིན་པ་དེ་ནི། ང་མཐོང་བ་ཡིན་ནོ་།ཞེས་གསུངས་པ། ཤཱ་རིའི་བུ། ང་ནི། ནམ་  
ཡང་ཆོས་ཡིན་པར་མི་འགྱུར་རོ། །ཤཱ་རིའི་བུ། འདི་ལྟར་ང་ལ་གཟུགས་ཀྱི་སྐུར་སྐྱེས་བུ་གཏི་མུག་ལྷས་ཕྱིན་དང། དེ་བཞིན་དུ་མུ་སྟེགས་པ་གཞན་དག་གིས་ཀྱང་མཐོང་  
  
  
༄༅། །སྟེ༑ ཤཱ་རིའི་བུ། འདི་ལྟར་དེ་བཞིན་གཤེགས་པ་ལ་གཟུགས་སུ་མཐོང་ན་མཐོང་བ་མ་ཡིན་ནོ། །སྒྲས་ཀྱང་མ་ཡིན་ཏེ། དེ་བཞིན་དུ་སྦྱར་བར་བྱའོ།།  
ཤཱ་རིའི་བུ། དེ་བཞིན་གཤེགས་པ་ལ་གཟུགས་ཀྱི་སྐུར་མཐོང་ནས་མཐོང་ངོ། །ཞེས་སྨྲ་བ་གང་ཡིན་པའི་ཚིགས་དེ་ནི། ཚིག་གི་ངོ་བོ་ཙམ་དུ་ཟད་ཀྱི། དྲིས་ན་ཡང་  
དག་པར་ཤེས་པ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ་འདི་ལྟར་གང་དག་དེ་བཞིན་གཤེགས་པ་ལ་གཟུགས་སུ་མཐོང་ན་མཐོང་བ་མ་ཡིན་པའི་ཕྱིར་རོ། །  
ཤཱ་རིའི་བུ། གང་ཞིག་མཚན་ཉིད་མེད་པ་དང། མཚན་མ་མེད་པ་དང། ཡིད་ལ་བྱེད་པ་གསུམ་མེད་པ་དང། རྩོལ་བ་མེད་པ་དང། འགག་པ་མེད་པ་དང། འབྱུང་  
བ་མེད་པ་དང། སྤྲོས་པ་མེད་པའི་ཆོས་ཐམས་ཅད་ལ་རློམ་སེམས་སུ་མི་བྱེད། མྱ་ངན་ལས་འདས་པ་ལའང་རློམ་སེམས་སུ་མི་བྱེད། མྱ་ངན་ལས་འདས་པས་རློམ་  
སེམས་སུ་མི་བྱེད། མྱ་ངན་ལས་འདས་པ་ལ་དགའ་བར་མི་བྱེད། རྟོག་པར་མི་བྱེད། རྣམ་པར་རྟོག་པར་མི་བྱེད་དེ། ཆོས་ཐམས་ཅད་མཚན་ཉིད་གཅིག་པར་མོས་  
པ་ནི། འདི་ལྟ་སྟེ། མཚན་ཉིད་མེད་པ་ཉིད་ཡིན་ནོ། །ཤཱ་རིའི་བུ་དེ་བཞིན་གཤེགས་པའང་དེ་ལྟ་བུ་ཡིན་ལ། དེ་བཞིན་གཤེགས་པ་མཐོང་བའང་དེ་ལྟ་བུ་ཡིན་ནོ།།  
  
  
རྩོལ་བ་མེད་པ་དང། སྤྲོས་པ་མེད་པ་དང། འབྱུང་བ་མེད་པ་སྟེ། དེ་ནི། རྟོག་པ་མེད་པ་དང། ཞེན་པ་མེད་པ་དང། ངེས་པར་  
འཛིན་པ་མེད་པ་དང། མིང་མེད་པ་དང། མཚན་མ་མེད་པ་དང་མཚན་མ་མ་ཡིན་པ་མེད་པ་དང། མཚན་མའི་ལས་མེད་པ་དང། ཐ་སྙད་དུ་གཟུང་བ་མེད་པ་དང། བཏགས་  
པའི་ལས་མེད་པ་ཡིན་ཏེ། དེས་ན། དངོས་པོ་མེད་པ་ཐ་སྙད་ཀུན་ཏུ་ཆད་པ་དེ་ལ་རློམ་སེམས་སུ་མི་བྱེད་པ་གང་ཡིན་པ་དེ་ནི། དེ་བཞིན་གཤེགས་པ་མཐོང་བའི་མཆོག་ཡིན་  
ནོ༑ ༑ཤཱ་རིའི་བུ། གང་མཐོང་ན་དེ་བཞིན་གཤེགས་པ་མཐོང་བར་འགྱུར་བ་དེ་བཞིན་གཤེགས་པས་ཆོས་མཐོང་བ་གསུངས་པ་གང་ཞེ་ན། མཚན་མ་མེད་པ་དང། སྨོན་  
པ་མེད་པ་དང། སྤྲོས་པ་མེད་པ་དང། ལེན་པ་མེད་པ་དང། ཐ་སྙད་ཐམས་ཅད་ལ་རྟག་ཏུ་མི་དམིགས་པ་སྟེ། དེའང་འདི་ལྟ་སྟེ་མྱ་ངན་ལས་འདས་པ་ལ་རློམ་སེམས་སུ་  
མི་བྱེད་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། ངའང་མྱ་ངན་ལས་འདས་པ་ལ་རློམ་སེམས་སུ་མི་མཛད། མྱ་ངན་ལས་འདས་པས་རློམ་སེམས་སུ་མི་མཛད། མྱ་ངན་  
ལས་འདས་པ་ལ་མངོན་པར་དགྱེས་པར་མི་མཛད་ན། ཤཱ་རིའི་བུ། ང་མྱ་ངན་ལས་འདས་པ་ལ་རློམ་སེམས་སུ་བྱོས་ཤིག་ཅེའམ། མྱ་ངན་ལས་འདས་པས་རློམ་སེམས་  
  
  
༄༅། །སུ་བྱོས་ཤིག་ཅེའམ། མྱ་ངན་ལས་འདས་པ་ལ་མངོན་པར་དགའ་བར་བྱོས་ཤིག་ཅེས་དེ་ཅི་གསུང་བར་འགྱུར་རམ། ཤཱ་རིའི་བུ་གང་སུའང་  
རུང་མྱ་ངན་ལས་འདས་པ་དམིགས་པར་གྱུར་ན། དེ་དག་གི་རྗེས་སུ་ང་རབ་ཏུ་མི་འབྱུང་བ་ཞིག་ན། སྟོན་པ་གང་ཡིན་པ་དེ་དག་གི་རྗེས་སུ་རབ་ཏུ་བྱུང་སྟེ། སྟོན་པ་གང་  
ཡིན་པ་དེ་དག་གི་སྟོན་པའི་ཆོས་ནི། སྐྱོབ་པ་ཡིན་པར་ཤཱ་རིའི་བུ། ཆོས་འདུལ་བ་འདི་ལ་རིག་པར་བྱའོ། །དེ་དག་ནི། ཆོས་འདུལ་བ་འདི་ལ་ཆོས་སུན་འབྱིན་པ་ཡིན་པར་  
རིག་པར་བྱའོ། །དེ་དག་ནི། ཆོས་འདུལ་བ་འདི་ལ་རྩོད་པ་ཅན་ཡིན་པར་རིག་པར་བྱ་སྟེ། ཤཱ་རིའི་བུ། དཔེར་ན། གྲོང་རྡལ་དང་ཚོང་རྡལ་དང། གྲོང་ཁྱེར་དག་གི་  
ཆོམ་རྐུན་པ་ཆེན་པོ་བཞིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། སྐྱེས་བུ་བླུན་པོ་དེ་དག་ནི། མྱ་ངན་ལས་འདས་པ་ལ་དམིགས་པ་ན་དམིགས་པར་བྱེད་ན། གང་  
ཟག་ཏུ་ལྟ་སྨོས་ཀྱང་ཅི་དགོས། ཤཱ་རིའི་བུ། དེ་དག་གི་སྟོན་པའང་ང་མ་ཡིན་ལ་ངའི་ཉན་ཐོས་ཀྱང་དེ་དག་མ་ཡིན་ཞིང་འདི་ལྟར་ངའི་ཉན་ཐོས་ཀྱི་དགེ་འདུན་འདུ་བའི་  
ནང་དུའང་མི་གཏོགས་པས་ང་ནི། སྐྱེས་བུ་བླུན་པོ་དེ་དག་ལག་བརྡས་སྐྲོད་པར་མཛད་དོ། །ཤཱ་རིའི་བུ། གང་ཞིག་ཆོས་ཐམས་ཅད་ནི། རྒྱུ་ཅན་མ་ཡིན་པ། ཡིད་  
  
  
མཚན་མ་མེད་པ། བཟོད་པ་དང་ལྡན་པ་མ་ཡིན་པ། མངོན་པར་རྫོགས་པར་བྱང་ཆུབ་པ་མ་ཡིན་པ་སྟེ། དེ་དག་ནི། མྱ་ངན་ལས་འདས་པའང་དམིགས་  
པར་མི་བྱེད་ན། གང་གི་མྱ་ངན་ལས་འདས་པ་ལྟ་སྨོས་ཀྱང་ཅི་དགོས། ཤཱ་རིའི་བུ། འདི་ནི། གང་མཐོང་ན་དེ་བཞིན་གཤེགས་པ་མཐོང་བ་ཡིན་ནོ། །ཞེས་དེ་བཞིན་  
གཤེགས་པས་ཆོས་མཐོང་བ་གསུངས་པ་ཡིན་ནོ། །ཤཱ་རིའི་བུ། ཡང་དེ་བཞིན་གཤེགས་པ་གང་ཞེ་ན། དེ་བཞིན་ཉིད་དང། མ་ནོར་བ་དེ་བཞིན་ཉིད་དང། གཞན་མ་  
ཡིན་པ་དེ་བཞིན་ཉིད་དེ། ཤཱ་རིའི་བུ། འདི་ནི། དེ་བཞིན་གཤེགས་པ་ཞེས་བྱའོ། །ཡང་ཆོས་ལ་ནེམ་ནུར་མེད་ཅིང་ཐེ་ཚོམ་མི་ཟ་བ་གང་ཡིན་པ་དེ་དག་ནི། འཕགས་པའི་  
ཉན་ཐོས་ཞེས་བྱའོ། །རྟོག་པ་མེད་པ་དང། རྟོག་པ་དང་བྲལ་བ་དང། སྤྲོས་པ་མེད་པ་དང། མཚན་མ་མེད་པ་ལ་གནས་པ་དེ་དག་ནི་སྐྱེས་བུ་དམ་པ་ཡིན་ཏེ། དེ་དག་ནི་  
འཕགས་པའི་དགེ་འདུན་ཞེས་བྱའོ། །ཤཱ་རིའི་བུ། སྔོན་བྱུང་བ་སྐྱེས་བུ་བྱིས་པའི་རང་བཞིན་ཅན་སྔོན་ཆད་ལན་འགའ་ཡང་སྤྲེའུ་མ་མཐོང་བ་ཞིག་དགོས་པ་འགའ་ཞིག་གི་  
ཕྱིར་ནགས་ཚང་ཚིང་ཞིག་ཏུ་སོན་པ་དང། དེས་དེར་སྤྲེའུ་ཚོགས་ཆེན་པོ་མཐའ་གཅིག་ཏུ་འདུས་པ་དག་མཐོང་ངོ། །དེས་སྤྲེའུ་ཚོགས་ཆེན་པོ་དེ་མཐོང་བ་དང། དེ་འདི་སྙམ་  
  
  
༄༅། །དུ་སུམ་ཅུ་རྩ་གསུམ་པའི་ལྷ་ཞེས་བྱ་བ་ཞིག་ཡོད་དོ་།ཞེས་ཐོས་པའི་སུམ་ཅུ་རྩ་གསུམ་པའི་ལྷ་རྣམས་ནི། འདི་དག་ཡིན་པ་ལྟ་ཞིག་སྙམ་ནས་དེ་  
རིངས་ཤིང་བརྟབས་པའི་གཟུགས་ཀྱིས་མྱུར་བར་རང་གི་གྲོང་རྡལ་དུ་སོང་སྟེ་སོན་པ་དང། དེའི་ཚེ་གྲོང་རྡལ་དེ་ན་སྐྱེ་བའི་ཚོགས་ཆེན་པོ་འདུས་པར་གྱུར་ཏོ། །དེས་  
སྐྱེ་བོའི་ཚོགས་ཆེན་པོ་དེ་ལ་འདི་སྐད་ཅེས་སྨྲས་སོ། །ཁྱེད་ཀྱིས་སུམ་ཅུ་རྩ་གསུམ་པའི་ལྷ་རྣམས་སྔོན་ཆད་མཐོང་ངམ། དེ་དག་གིས་སྨྲས་པ་  
གྲོགས་པོ། བདག་ཅག་གིས་སྔོན་ཆད་སུམ་ཅུ་རྩ་གསུམ་པའི་ལྷ་རྣམས་མ་མཐོང་ངོ། །དེས་སྨྲས་པ། ཤེས་ལྡན་དག་བདག་གིས་  
ནི༑ སུམ་ཅུ་རྩ་གསུམ་པའི་ལྷ་རྣམས་མཐོང་ན་ཁྱེད་ཅག་ཀྱང་སུམ་ཅུ་རྩ་གསུམ་པའི་ལྷ་རྣམས་ལ་ལྟ་བར་འདོད་དམ། དེ་དག་གིས་སྨྲས་པ། གྲོགས་པོ། བདག་  
ཅག་ཀྱང་སུམ་ཅུ་རྩ་གསུམ་པའི་ལྷ་རྣམས་ལ་བལྟ་བར་འཚལ་ལོ་།དེས་གྲོང་རྡལ་གྱི་སྐྱེ་བོའི་ཚོགས་དེ་དེད་ནས་ནགས་ཚང་ཚིང་ཆེན་པོ་གང་ན་བ་དེར་སོང་སྟེ། ཤེས་  
ལྡན་དག་སུམ་ཅུ་རྩ་གསུམ་པའི་ལྷ་རྣམས་ལ་ལྟོས་ཤིག་ཅེས་སྤྲེའུ་ཚོགས་ཆེན་པོ་དེ་བསྟན་པ་དང། དེ་དག་གིས་ཀྱེ་སྐྱེས་བུ་འདི་དག་ནི། སུམ་ཅུ་རྩ་གསུམ་  
  
  
།ཀྱེ་སྐྱེས་བུ། འདི་དག་ནི། ནགས་ན་རྒྱུ་བའི་སྤྲེའུ་ཞེས་བྱ་བ་ཡིན་ཏེ། ཀྱེ་སྐྱེས་བུ། ཁྱོད་ནི། ནོར་བ། ཕྱིན་ཅི་ལོག་པ། འདི་ལྟར་སྤྲེའུ་ཡང་མི་  
ཤེས༑ སུམ་ཅུ་རྩ་གསུམ་པའི་ལྷའང་མི་ཤེས་སོ། །ཞེས་སྨྲས་སོ་།ཤཱ་རིའི་བུ། སྐྱེས་བུ་རྨོངས་པ་དེས་སྐྱེ་བོའི་ཚོགས་དེ་དོན་མེད་པར་བསླུས་པ་དེ་བཞིན་དུ། ཤཱ་རིའི་  
བུ༑ མ་འོངས་པའི་དུས་ན་དགེ་སློང་འདི་ལྟ་བུ་དག་འབྱུང་བར་འགྱུར་ཏེ། དེ་དག་ཁྱིམ་པ་དག་གི་དྲུང་དུ་དོང་ནས་འདི་སྐད་ཅེས་ཁྱེད་ཅག་བཅོམ་ལྡན་འདས་ཀྱི་ཉན་ཐོས་ཀྱི་  
དགེ་འདུན་ལ་བལྟ་བ་དང། སངས་རྒྱས་ཀྱི་གསུང་ཉན་པར་འདོད་དམ་ཞེས་སྨྲས་པ་དང། ཤཱ་རིའི་བུ། དེ་ལ་ཁྱིམ་པ་དག་མངོན་པར་དགའ་བར་གྱུར་ནས་འདི་སྐད་ཅེས་  
བདག་ཅག་ཀྱང་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་ལ་བལྟ་བ་དང། སངས་རྒྱས་ཀྱི་གསུང་ཉན་པར་འཚལ་ལོ། །ཞེས་སྨྲའོ། །ཤཱ་རིའི་བུ། དེ་ལ་དགེ་སློང་སྨྲ་  
བ་ལྷུར་ལེན་པ་གང་ཡིན་པ་དག་འབྱུང་བར་འགྱུར་ཏེ། དེ་དག་ཁྱིམ་པ་དེ་དག་དང། དགེ་འདུན་གྱི་ཀུན་དགའ་ར་བར་ཞུགས་ནས་སྟོན་པར་བྱེད་དོ། །རྣམ་པར་རིག་བྱེད་ལ་མཁས་  
པ་ཡི་གེ་ལྷུར་བྱེད་པ། ཡི་གེ་ལ་མཁས་པ། ཡི་གེའི་རྗེས་སུ་འབྲང་བ། ཡི་གེ་ལ་རྟོན་པ། ཡི་གེ་ལ་མོས་པར་འགྱུར་བའི་དགེ་སློང་དག་འབྱུང་བར་འགྱུར་ཏེ། དེ་དག་ནི་  
  
  
༄༅། །བྱ་བ་དེ་དང་དེའི་རྗེས་སུ་མཐུན་པ། དེའི་རྗེས་སུ་འབྲང་བ། ཡི་གེ་ཙམ་ཆེད་ཆེར་བྱེད་པ། ཡི་གེ་ལྷུར་ལེན་པའི་དགེ་སློང་ཚོགས་ཀྱི་གཟུགས་བརྙན་ཕྱུགས་རྫི་  
ལྟ་བུ་གྲངས་མ། སྨྲ་བ་ལ་དགའ་བ། སྨྲ་བ་ལ་སྲེད་པ། སྨྲ་བ་ལ་དགའ་བའི་སྦྱོར་བའི་རྗེས་སུ་བརྩོན་པར། ཡང་དག་པ་མ་ཡིན་པའི་མཐའ་ལ་ཞུགས་པ། གཞན་ལ་སྨྲ་བ་མང་  
བ༑ གསང་ཚིག་ངན་པས་འཚོ་བ། འཇིག་རྟེན་རྒྱང་ཕན་པ་སྣ་ཚོགས་ལ་མཁས་པ། ཡོངས་སུ་མ་དག་པའི་ཆོས་བྱེད་པ། ཡོངས་སུ་མ་དག་པའི་ཆོས་སྟོན་པ། གཏམ་ལ་  
སེམས་པ། འཇིག་རྟེན་པའི་ལམ་དུ་བྱིང་བ། མདངས་ངན་པ། མདོག་ངན་པ། དཔེ་ཆད་པ། མི་སྨྲ་བའི་རང་བཞིན་བོར་བ། ཏིང་ངེ་འཛིན་མ་ཡིན་པ་ལྷུར་བྱེད་པ་དེ་དག་  
ནི༑ ཉིན་བར་འམ། མཚན་མོའམ། ཉིན་མཚན་དུ་རྩོད་པའི་གཏམ་ལ་མངོན་པར་དགའ་ཞིང་ཤིན་ཏུ་གཟབ་པའི་མལ་སྔས་ནང་ཚངས་ཅན་བཅུག་པ། གདིང་བ་  
དང་གཡོགས་པ་འཇམ་པོ་ལ་ཉལ་བར་བྱེད་ཀྱི། དེ་དག་བསམ་གཏན་ལ་གཞོལ་བའི་སེམས་གཅིག་ཀྱང་སྐྱེད་པར་མི་བྱེད་ན། འབྲས་བུ་ཐོབ་པར་བྱེད་པ་ལྟ་སྨོས་ཀྱང་  
ཅི་དགོས་ཏེ། དེ་ནི། གནས་མེད་དོ། །དེ་དག་འཇིག་རྟེན་རྒྱང་ཕན་པ་ཡིད་ལ་བྱེད་པའི་སྦྱོར་བས་ཉལ་ཞིང་དེ་ལྟ་བུའི་སེམས་ཀྱིས་གཉིད་ལོག་པར་འགྱུར་རོ། །དེ་དག་ནམ་  
  
  
གུང་ཐུན་དང། ནམ་གྱི་ཆ་སྨད་ཀྱི་ཐུན་ལའང་རྗེས་སུ་མཐུན་པའི་བཟོད་པ་སྐྱེད་པར་བྱེད་པ་མ་ཡིན་ནོ་།དེ་དག་དེ་ན་དམན་པ་མ་དག་པའི་གཏམ་ལ་མངོན་  
པར་བརྩོན་ཞིང་ཆོས་གོས་དང། བསོད་སྙོམས་དང། གནས་མལ་དང་ནད་ཀྱི་རྐྱེན་སྨན་དང། ཡོ་བྱད་ཀྱི་རྙེད་པ་དང་ལྡན་པར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་སྐྱེས་  
བུ་དམ་པ་མ་ཡིན་པ་རྣམས་བསྡུ་བའི་ཕྱིར་བདུད་སྡིག་ཅན་མངོན་པར་བརྩོན་པར་བྱེད་དེ། དེ་དག་བདུད་སྡིག་ཅན་སྤྲོ་བར་འགྱུར་ཞིང་མངོན་པར་བརྩོན་པར་བྱེད་དོ། །དེ་དག་  
ཕལ་པའི་གཏམ་དེ་ལ་མངོན་པར་བརྩོན། མངོན་པར་དགའ་བ་སྟེ། དོན་དམ་པ་ལ་བརྩོན་པར་མི་བྱེད་དོ། །དེ་དག་རིག་པ་མ་ཡིན་པ་དང་མཐུན་པས་འདི་ལྟ་བུའི་ངེས་པའི་  
གཏམ་འཛིན་པར་མི་འགྱུར་གྱི། སྐྲག་པར་འགྱུར། དངང་བར་འགྱུར་ཀུན་ཏུ་དངང་བར་འགྱུར། གཏམ་གྱི་སྙིང་པོ་འདོར་ཞིང་ལྕགས་ཀྱི་ཚ་ཚ་ལྟ་བུ་དག་འཛིན་པར་  
འགྱུར་རོ། །དེ་དག་གི་བཀུར་སྟི་དེ་སྐྱེས་བུ་དམ་པ་མ་ཡིན་པ་བྱིས་པ་གཞན་དག་གིས་ཀྱང་མཐོང་ནས་དགའ་བར་འགྱུར་རོ། །དེ་དག་འདི་སྙམ་དུ་བདག་ཅག་ཀྱང་རེ་ཞིག་འདི་  
ལྟ་བུའི་གཏམ་བཙལ་ཞིང་མཐར་ཕྱིན་པར་བྱའོ་སྙམ་ནས་དེ་དག་བླ་ན་མེད་པའི་ཆོས་འདུལ་བ་འདི་སྤོང་བར་འགྱུར་རོ། །ཤཱ་རིའི་བུ། དེ་ལ་དེ་ལྟ་བུའི་དགེ་སློང་འབྱུང་བར་  
  
  
༄༅། །འགྱུར་བ་གང་ཡིན་པ་དེ་དག་ནི། ལམ་མ་རྙེད་པ། དེ་དག་ནི། ལམ་གོལ་བ་བཟུང་བ། དགེ་སྦྱོང་གི་དྲི་མ་ཅན། དགེ་སྦྱོང་གདོལ་བ་ཡིན་ནོ། །དེ་དག་གི་  
ཁྱིམ་པ་གང་ཡིན་པ་དག་ཤེས་ནས་དྲུང་དུ་འདོང་བར་སེམས་སོ་།སྐྱེས་བུ་དམ་པ་མ་ཡིན་པ་དེ་དག་གི་དྲུང་དུ་དོང་ནས་ཇི་སྲིད་འཚོ་བའི་ལམ་གྱི་དོན་དུ་སངས་རྒྱས་  
ཀྱི་བསྔགས་པ་བརྗོད་པར་འགྱུར་རོ། །ཆོས་ཀྱི་བསྔགས་པ་བརྗོད་པར་འགྱུར་རོ། །དགེ་འདུན་གྱི་བསྔགས་པ་བརྗོད་པར་འགྱུར་རོ། །དེ་དག་ནི། འཚོ་བ་དོན་དུ་གཉེར་བ་  
ཟང་ཟིང་གིས་བཀོལ་བ། ཟས་དང་བགོ་བ་ལྷུར་ལེན་པ་ཡིན་པས། གང་དག་དེ་དག་ལ་རྟག་པར་སྦྱིན་པར་བྱེད་དོ། །དེ་དག་དེ་བས་ཀྱང་ལྷག་པར་དེ་བཞིན་གཤེགས་  
པས་ཚངས་པར་སྤྱོད་པ་གསུངས་པ་ནི། འདི་ཡིན་ཏེ། འདི་ལྟ་བུའི་སྦྱིན་པ་ཆེན་པོ་བྱིན་པས་ནི། མཐོ་རིས་ལེན་པར་འགྱུར་རོ། །ཞེས་བསྔགས་བརྗོད་པར་འགྱུར་རོ།།  
དེ་དག་ནི། དོན་ཤེས་པ་མ་ཡིན། ཆོས་ཤེས་པ་མ་ཡིན། སྦྱིན་པ་ལྷུར་ལེན་པ། གང་ཟག་ཏུ་འཛིན་པ་ཡིན་ཏེ། འདི་ལྟར་དོན་དམ་པའི་གཏམ་གྱི་སྙིང་པོ་འཛིན་པར་  
མི་འགྱུར་རོ། །ཤཱ་རིའི་བུ། དེ་ལ་ཁ་ཅིག་དད་པ་རྙེད་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་འགྱུར་རོ། །དེ་དག་དེ་ལ་རབ་ཏུ་བྱུང་ནས་ཀྱང་སྐྱེས་བུ་དམ་པ་མ་  
  
  
ཅིག་ཏུ་གནས་པར་འགྱུར་རོ། །དེ་དག་ནི། དམིགས་པ་ཅན་བདག་ཏུ་སྨྲ་བ། སེམས་ཅན་དུ་སྨྲ་བ། སྲོག་ཏུ་  
སྨྲ་བ༑ གང་ཟག་ཏུ་སྨྲ་བ་ཡིན་ཏེ། དེ་དག་ནི། དངོས་པོ་ཡོད་པ་མ་ཡིན་པ་ལ་ཡོད་པར་བརྟགས་ནས་འཇིག་པར་འདོགས་པར་འགྱུར། ཆད་པར་སྨྲ་བ་དང། མ་བྱས་པར་  
སྨྲ་བར་འགྱུར་ཏེ། ཤཱ་རིའི་བུ། དེའི་ཚེ་གསུང་རབ་རྒྱ་ཆེན་པོ་འདི་ལ་མུ་སྟེགས་ཅན་མང་དུ་འབྱུང་བར་འགྱུར་རོ། །དེ་དག་སྐྱེ་བོའི་ཚོགས་ཆེན་པོ་འབྱེད་པར་འགྱུར་རོ།།  
ཤཱ་རིའི་བུ། དེ་ལྟར་དེ་བཞིན་གཤེགས་པའི་བསྟན་པ་དོན་དམ་པ་དམིགས་སུ་མེད་པ་བླ་ན་མེད་པའི་ཆོས་དཀོན་མཆོག་འྡིའང་ནུབ་པར་འགྱུར་རོ། །ཤཱ་རིའི་བུ། སྐྱེས་བུ་  
དམ་པ་མ་ཡིན་པ་དེ་ལྟ་བུ་དེ་དག་གིས་ངའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྤོང་བར་འགྱུར་རོ། །ཤཱ་རིའི་བུ་ངས་དེ་དག་ནི། རབ་ཏུ་འབྱུང་བའི་ཕྱིར་རམ་  
བསྙེན་པར་རྫོགས་པའི་ཕྱིར་རམ། དད་པས་བྱིན་པ་ཐ་ན་ཆུ་ཕོར་བུ་གང་ཙམ་ལའང་ཡོངས་སུ་ལོངས་སྤྱོད་པའི་ཕྱིར་སྐབས་མ་ཕྱེའོ། །དེ་ཅིའི་ཕྱིར་ཞེ་ན། ཤཱ་རིའི་བུ་  
གང་སུའང་རུང་འདི་ལྟར་དམིགས་པར་ལྟ་བ་དང། བདག་ཏུ་ལྟ་བ་དང། སེམས་ཅན་དུ་ལྟ་བ་དང། སྲོག་ཏུ་ལྟ་བ་དང། གང་ཟག་ཏུ་ལྟ་བ་སྟེ། ལྟ་བ་འདི་དག་སོ་སོར་  
  
  
༄༅། །མ་སྤངས་པའི་ཕྱིར་རོ། །ཤཱ་རིའི་བུ། དེ་དག་གིས་ནི་ཆོས་འདུལ་བ་འདི་ལ་འབྲས་བུ་ཐོབ་པར་མི་ནུས་སོ། །དེ་ཅིའི་ཕྱིར་ཞེ་ན། ཤཱ་རིའི་བུ། ང་ནི། ལྟ་བ་  
དེ་ལྟ་བུ་དང་ལྡན་པ་རྣམས་ནི། གཞན་མུ་སྟེགས་ཅན་ཡིན་ནོ། །ཞེས་གསུང་ངོ། །ཤཱ་རིའི་བུ། དེ་བཞིན་གཤེགས་པས་དོན་འདི་མ་འོངས་པ་ན་འབྱུང་བར་ཡང་དག་  
པར་གཟིགས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཉིད་ཀྱང་སྦེད་པར་མཛད་ཀྱི། ཆོས་ལ་སེར་སྣ་བྱ་བའི་ཕྱིར་ནི། མ་ཡིན་ནོ། །ཤཱ་རིའི་བུ། དེ་ལ་  
གང་ཞིག་ཡང་དག་པ་དོན་དམ་པ་དེ་བཞིན་གཤེགས་པས་དགོངས་ཏེ་གསུངས་པ་མ་ཤེས་པ་རྣམས་ནི། གང་ཟག་ཏུ་སྨྲ་བར་འགྱུར་ཞིང་གང་ཟག་ཏུ་ཁས་ལེན་པར་  
འགྱུར་རོ། །གལ་ཏེ་ཡང་དམིགས་སུ་མེད་པ་བླ་ན་མེད་པའི་ཆོས་དཀོན་མཆོག་འདི་ཐོས་ནས་དད་པར་གྱུར་ན། རང་གི་གནས་སུ་ཁྲིད་ནས་སླར་ཡང་རབ་ཏུ་དབྱུང་བར་  
བྱའོ༑ ༑སླར་ཡང་བསྙེན་པར་རྫོགས་པར་བྱའོ། །དེ་ཅིའི་ཕྱིར་ཞེ་ན། ཤཱ་རིའི་བུ། གང་དག་འདི་ལྟ་སྟེ། དམིགས་པར་ལྟ་བ་དང་བདག་ཏུ་ལྟ་བ་དང། སེམས་ཅན་  
དུ་ལྟ་བ་དང། སྲོག་ཏུ་ལྟ་བ་དང། གང་ཟག་ཏུ་ལྟ་བ་སྟེ། འདི་ལྟར་ལྟ་བ་དེ་དག་སོ་སོར་མ་སྤངས་པའི་ཕྱིར་གཞན་མུ་སྟེགས་ཅན་ཡིན་ནོ། །ཞེས་གསུངས་པའི་ཕྱིར་རོ། །  
  
  
ཤཱ་རིའི་བུ། དེ་བཞིན་གཤེགས་པས་འཇིག་རྟེན་གྱི་ཐ་སྙད་ལ་བརྟེན་ནས་གང་ཟག་གསུང་བར་མཛད་ཀྱི། དོན་དམ་པར་ནི་མ་ཡིན་ན། །ཤཱ་རིའི་བུ། དེ་ལ་གལ་  
ཏེ་གང་དག་འདི་སྐད་ཅེས་བདག་ཅག་ཀྱང་འཇིག་རྟེན་གྱི་ཐ་སྙད་ཀྱིས་གང་ཟག་ཅེས་ཐ་སྙད་དུ་བྱེད་ཀྱི། དོན་དམ་པར་ནི། མ་ཡིན་ནོ། །ཞེས་སྨྲ་ན། དེ་དག་གི་བཟོད་པ་འདི་ནི་  
འདི་ལྟ་སྟེ། འབྱུང་བ་མེད་པ། འགག་པ་མེད་པ། སྐྱེ་བ་མེད་པ་མཚན་ཉིད་མེད་པ། སོ་སོར་རིག་པ་མེད་པ། སྨད་དུ་མེད་པ་ཡིན་ཏེ་ངས་གསུངས་པ་དང་མི་མཐུན་པ་མེད་  
པས་དེ་དག་ནི། ངའི་ཉན་ཐོས་ཡིན་ནོ། །ཤཱ་རིའི་བུ། གང་ཞིག་འདི་སྐད་ཅེས་དེ་བཞིན་གཤེགས་པས་གང་ཟག་མེད་པ་ལ་གང་ཟག་ཅེས་གསུངས་པ་ནི། ཅི་ནས་ཀྱང་འཇིག་  
རྟེན་གྱི་ཐ་སྙད་ཀྱི་དོན་དུ་ཡིན་ནོ་ཞེ་ན། རེ་ཞིག་དེ་བཞིན་གཤེགས་པ་འཇིག་རྟེན་གྱི་ཐ་སྙད་ཀྱི་དོན་དུ་རྫུན་མི་གསུང་ཞིང། དེ་བཞིན་གཤེགས་པས་མདོ་སྡེ་མང་པོ་དེ་དག་  
ལས་གང་ཟག་གི་སྒྲ་གསུངས་པའང་རེ་ཞིག་དེ་བཞིན་གཤེགས་པའི་ཡང་དག་པ་ལ་ཡང་དག་པ་མ་ཡིན་པར་མི་འགྱུར་རོ། །ཞེས་སྨྲ་ན་ཤཱ་རིའི་བུ། དེ་ལའང་ཚིག་འདི་  
སྐད་ཅེས་དེ་བཞིན་གཤེགས་པས་ཆོས་ཐམས་ཅད་ནི། བདག་པོ་མེད་པ་དངོས་པོ་མེད་པར་གསུངས་ཏེ། དེ་བཞིན་གཤེགས་པས་འཇིག་རྟེན་གྱི་ཐ་སྙད་ཀྱིས་བརྗོད་  
  
  
༄༅། །པར་མཛད་ཀྱི། ཇི་ལྟར་འཕགས་པ་རྣམས་ཀྱི་ཐ་སྙད་དོན་དམ་པར་ནི། མ་ཡིན་ནོ། །དེ་བཞིན་གཤེགས་པ་དང་འདྲ་བ་འགའ་ཡང་མེད་ན། དེ་བས་  
ལྷག་པའི་ལྷའམ། ཀླུའམ། གནོད་སྦྱིན་ལྟ་ག་ལ་ཡོད། གང་ཞིག་དེ་བཞིན་གཤེགས་པ་བས་ལྷག་པར་མཁས་པའམ། ལྷག་པར་བྱང་བའམ་ལྷག་པར་ཡིད་  
གཞུངས་པའམ། ལྷག་པར་ཤེས་རབ་དང་ལྡན་པར་གྱུར་པ་དེ་ནི་གནས་ཡོད་པ་མ་ཡིན་ནོ། །ཤཱ་རིའི་བུ། སངས་རྒྱས་ཀྱི་གསུང་བསམ་གྱིས་མི་ཁྱབ་པ་གང་ཡིན་པ་ནི་  
སེམས་ཅན་ཐམས་ཅད་ཀྱིས་མི་ཤེས་ན། ཤཱ་རིའི་བུ། ཅི་འདིར་དེ་བཞིན་གཤེགས་པ་བདག་དང་འཇིག་རྟེན་ལྷན་ཅིག་ཏུ་མཚུངས་པར་བྱ་བ་ཡིན་ནམ། གླང་པོ་ཆེན་  
པོས་ཅིའི་ཕྱིར་གང་ཟག་གསུངས་ཤེ་ན། ཤཱ་རིའི་བུ། འཇིག་རྟེན་ནི། ང་དང་ལྷན་ཅིག་རྩོད་པར་བྱེད་ཀྱི། ང་ནི། འཇིག་རྟེན་དང་ལྷན་ཅིག་རྩོད་པར་མི་མཛད་དེ། ཤཱ་  
རིའི་བུ། ང་ནི། གང་ཟག་ཏུ་ལྟ་བའི་སེམས་ཅན་སྐྲོད་པར་མཛད་དོ། །ཤཱ་རིའི་བུ། དེ་བཞིན་གཤེགས་པས་གང་དུ་གང་ཟག་མེད་པ་དང། དངོས་པོ་མེད་པ་དེ་ལས་  
དགོངས་ཏེ་གསུངས་པ་སེམས་ཅན་མང་པོས་མ་ཤེས་ནས་ཆོས་འདུལ་བ་འདི་ལ་མི་འཇུག་ཅིང་ངན་སོང་དུ་འདོང་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ་  
  
  
གཤེགས་པ་ནི། གཞན་མུ་སྟེགས་ཅན་མ་ཡིན་ནོ། །ཤཱ་རིའི་བུ། ང་ནི། ཆད་པར་སྨྲ་བ་དམ་འཆའ་ཡང་དེ་བཞིན་  
གཤེགས་པ་ནི། ལམ་གོལ་བ་ལ་གཞོལ་བ་མ་ཡིན་ནོ། །ཤཱ་རིའི་བུ་ང་ནི། ཐམས་ཅད་རྒྱུ་མེད་པར་དམ་འཆའ་ཡང་དེ་བཞིན་གཤེགས་པ་ནི། རྒྱུ་མེད་པར་གསུང་ང་མ་  
ཡིན་ནོ༑ ༑ཤཱ་རིའི་བུ། ང་ནི། བྱེད་པ་མེད་པའི་ཚིག་དམ་འཆའ་ཡང་དེ་བཞིན་གཤེགས་པ་ནི། བྱེད་པ་མེད་པ་གསུང་བ་མ་ཡིན་ནོ་།ཤཱ་རིའི་བུ། ང་ནི། ལོག་པར་ལྟ་བ་  
དམ་འཆའ་ཡང་དེ་བཞིན་གཤེགས་པ་ནི། ལོག་པར་ལྟ་བ་མ་ཡིན་ནོ་།ཤཱ་རིའི་བུ། ལོག་པར་ལྟ་བ་ལ་ལོག་པར་ལྟ་བ་ཡིན་པར་རབ་ཏུ་ཤེས་པ་དེ་ནི། དེའི་ཡང་དག་པའི་  
ལྟ་བ་ཡིན་ནོ། །ཤཱ་རིའི་བུ༑ ལོག་པར་ལྟ་བ་ནི། ནམ་ཡང་ཡང་དག་པའི་ལྟ་བར་མི་འགྱུར་ཏེ། ལྟ་བས་ལྟ་བ་ནི། ནམ་ཡང་ཤེས་པའམ་མཐོང་བ་མ་ཡིན་ནོ། །ཤཱ་རིའི་  
བུ༑ འཇིག་རྟེན་ཐམས་ཅད་ཀྱིས་ཡིད་ཆེས་པར་དཀའ་བའི་གནས་ནི། འདི་ཡིན་ཏོ། །འདི་ལྟ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་  
རྒྱས་རྣམས་ཀྱི་བྱང་ཆུབ་ཡིན་ནོ། །ཤཱ་རིའི་བུ། ང་ནི། ཡིད་མི་ཆེས་པར་བྱ་བ་མ་ཡིན་ནོ། །ཤཱ་རིའི་བུ། ང་ནི། མཐུ་དང་ལྡན་པས་ལྷ་དང་བཅས་པའི་འཇིག་རྟེན་གྱིས་ཡིད་མི་ཆེས་  
  
  
༄༅། །པར་བྱ་བ་མ་ཡིན་ཏེ། ཤཱ་རིའི་བུ། དེ་བཞིན་གཤེགས་པས་ཕ་རོལ་ཏུ་འགྲོ་བའི་ཆོས་བསྟན་པ་དེ་ལའང་ཆོས་བསྟན་པ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་  
པས་མི་ཟད་པའི་ཆོས་བསྟན་པ་དེ་ལའང་འཇུག་པ་འགའ་ཡང་མེད་དོ་།ཤཱ་རིའི་བུ། དེ་བཞིན་གཤེགས་པས་ཉེ་བར་ཞི་བའི་ཆོས་བསྟན་པ་དེ་ལའང་ཉེ་བར་ཞི་བ་  
འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་ཡོངས་སུ་མྱ་ངན་ལས་འདའ་བར་བྱ་བའི་ཕྱིར་ཆོས་བསྟན་པ་དེ་ལའང་ཡོངས་སུ་མྱ་ངན་ལས་འདའ་བ་འགའ་  
ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་གྲོལ་བར་བྱ་བའི་ཕྱིར་ཆོས་བསྟན་པ་དེ་ལའང་གྲོལ་བ་མེད་ཅིང་རྣམ་པར་གྲོལ་བ་འགའ་ཡང་མེད་དོ། །ཤཱ་རིའི་བུ་  
དེ་བཞིན་གཤེགས་པས་ངེས་པར་འབྱུང་བར་བྱ་བའི་ཆོས་བསྟན་པ་དེ་ལའང་ལེན་པ་མེད་ཅིང་དུལ་བ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་མཁས་  
པས་ཤེས་པ་དང་རིག་པར་བྱ་བའི་ཕྱིར་ཆོས་བསྟན་པ་དེ་ལའང་རིག་པ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་སེམས་རྣམ་པར་བྱང་བར་བྱ་བའི་  
ཕྱིར་ཆོས་བསྟན་པ་དེ་ལའང་ཀུན་ནས་ཉོན་མོངས་པ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་ལྷ་རྣམས་ཀྱི་ཕྱིར་ཆོས་བསྟན་པ་དེ་ལའང་ལྷ་འགའ་  
  
  
།ཤཱ་རིའི་བུ། དེ་བཞིན་གཤེགས་པས་མི་རྣམས་ཀྱི་ཕྱིར་ཆོས་བསྟན་པ་དེ་ལའང་མི་འགའ་ཡང་མེད་དོ། །ཤཱ་རིའི་བུ་དེ་བཞིན་གཤེགས་པས་སེམས་ཅན་གྱི་  
ཕྱིར་ཆོས་བསྟན་པ་དེ་ལའང་སེམས་ཅན་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་རིག་པ་དང་རྣམ་པར་གྲོལ་བར་བྱ་བའི་ཕྱིར་ཆོས་བསྟན་པ་དེ་ལའང་རིག་  
པ་དང་རྣམ་པར་གྲོལ་བ་འགའ་ཡང་མེད་དོ། །ཤཱ་རིའི་བུ། དེ་བཞིན་གཤེགས་པས་སངས་རྒྱས་རྗེས་སུ་དྲན་པའི་ཆོས་བསྟན་པ་ལའང་སངས་རྒྱས་བཅོམ་ལྡན་འདས་རྣམས་  
ཀྱིས་ཀྱང་རྗེས་སུ་དྲན་པར་མི་སྤྱོད་དོ། །ཤཱ་རིའི་བུ། དེ་བཞིན་གཤེགས་པས་སྟོང་པ་ཉིད་ཀྱིས་གནས་པ་གསུངས་པ་ལའང་སྟོང་པ་ཉིད་ཀྱི་ཕྱིར་ཡང་གནས་པར་མི་ནུས་ཤིང་  
སྟོང་པ་ཉིད་ཡིད་ལ་བྱ་བར་ཡང་མི་ནུས་སོ། །ཤཱ་རིའི་བུ། དེ་བཞིན་གཤེགས་པས་མདོ་སྡེ་དེ་དང་དེ་དག་བསྟན་པ་དེ་ལའང་སྟོན་པ་པོའམ། འཆད་པ་པོ་འགའ་ཡང་མེད་  
ན༑ སྐྱེས་བུ་བླུན་པོ་གང་ཡིན་པ་དེ་ནི། དམིགས་ནས་གཞན་ལ་ཆོས་སྟོན་པར་འགྱུར། ང་ལའང་སྟོན་པ་ཡིན་ནོ། །ཞེས་སྨྲ་བར་འགྱུར་དགེ་འདུན་གྱི་མིང་གིས་ཀྱང་  
བགྲང་ཞིང་ཀུན་ཏུ་འབྲེལ་བར་བྱེད་པར་འགྱུར་ཏེ། ཆོས་གང་དག་དང་ལྡན་ན་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་དུ་འགྱུར་བའི་ཆོས་དེ་དག་དང་ལྡན་པར་མི་  
  
  
༄༅། །འགྱུར་རོ། །ཤཱ་རིའི་བུ། དཔེར་ན། སྤྲེའུ་དག་དང། སུམ་ཅུ་རྩ་གསུམ་པའི་ལྷ་རྣམས་ནི། འདྲ་བ་མ་ཡིན་ནོ། །དེ་བཞིན་དུ་སྐྱེས་བུ་བླུན་པོ་དེ་དག་དང་  
ངའི་ཉན་ཐོས་ཀྱི་དགེ་འདུན་ཡང་འདྲ་བ་མ་ཡིན་ནོ། །ཤཱ་རིའི་བུ། བྱིས་པའི་རང་བཞིན་གྱིས་ལྷ་ཐོས་པ་ཙམ་གྱིས་སྤྲེའུ་སྔོན་པར་བྱེད་པ་དེ་བཞིན་དུ་སྐྱེས་བུ་བླུན་པོ་དེ་དག་  
ཀྱང་ཚིག་ཙམ་ལྷུར་བྱེད་པ་དགེ་སྦྱོང་གི་འདུ་ཤེས་ཅན་དུ་འགྱུར་རོ། །ཤཱ་རིའི་བུ། དེ་ལ་འདྲི་བ་པོའི་རང་བཞིན་དུ་འགྱུར་བ་གང་ཡིན་པ་དེ་དག་ནི། དགེ་སློང་རྣམས་ལ་འདི་  
ལྟ་བུས་མགུ་བར་བྱེད་པར་འགྱུར་ཏེ། གང་དག་མིང་དང་གཟུགས་ཀྱི་བརྗོད་པ་མེད་པ་དང། ཐ་སྙད་མེད་པ་དང། དམིགས་པ་མེད་པ་དང། འབྱུང་བ་མེད་པ་དང་  
འཇིག་པ་མེད་པ་དང། འགལ་བ་མེད་པ་དང། རྣམ་པར་མི་རྟོག་པར་བྱ་བའི་ཕྱིར་མཚན་ཉིད་མེད་པར་སོ་སོར་ཁོང་དུ་ཆུད་པར་བྱེད་དོ། །གང་དག་གིས་མཚན་ཉིད་མེད་  
པ་དང། འབྱུང་བ་མེད་པ་དེ་ལྟ་བུ་དེ་དག་ཐོས་ནས་མི་སྐྲག། མི་དངང། དངང་བར་མི་འགྱུར་ན། ཤཱ་རིའི་བུ། དེ་དག་ནི། ངས་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ་  
ཡིན་ནོ༑ ༑ཞེས་གསུང་ངོ། །དེ་དག་ནི། ཆོས་འདུལ་བ་འདི་ལ་ཀུན་ཤེས་པ་ཡིན་ནོ། །དེ་དག་ནི། འཕགས་པའི་དགེ་འདུན་ཞེས་བྱའོ། །འཕགས་པའི་དགེ་འདུན་གྱི་  
  
  
། །།སངས་རྒྱས་ཀྱི་སྡེ་སྣོད་ཚུལ་ཁྲིམས་འཆལ་པ་ཚར་གཅོད་པ། བམ་པོ་གསུམ་པ། ཤཱ་རིའི་བུ། ཡང་ཚུལ་ཁྲིམས་འཆལ་པའི་དགེ་སློང་  
རྣམས་ཀྱི་གདུང་བ་ནི། བཅུ་པོ་འདི་དག་ཡིན་ཏེ། ཚུལ་ཁྲིམས་འཆལ་པའི་དགེ་སློང་མྱ་ངན་གྱི་ཟུག་རྔུ་བཅུ་དང་ལྡན་པ་རྣམས་ནི་སངས་རྒྱས་ཀྱི་གསུང་གི་རོ་མི་མྱོང། ཆོས་  
ཟབ་མོ་བཤད་པ་རྣམས་ལ་མི་འཇུག་ཅིང་མོས་པར་མི་འགྱུར་རོ། །དམིགས་སུ་མེད་པའི་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་ཆོས་ཐོས་ན་སྐྲག་པར་འགྱུར་  
དངང་བར་འགྱུར། ཀུན་ཏུ་དངང་བར་འགྱུར་རོ། །དེ་བཞིན་གཤེགས་པས་དགོངས་ཏེ་གསུངས་པའི་དོན་མི་ཤེས་སོ། །ཆོས་སྨྲ་བའི་དགེ་སློང་ལའང་སྡང་བར་བྱེད་དོ། །ཆོས་  
སྨྲ་བའི་དགེ་སློང་ལའང་ལྟ་མི་འདོད་པར་འགྱུར་རོ། །བཅུ་གང་ཞེ་ན། ཤཱ་རིའི་བུ། འདི་ལ་ཚུལ་ཁྲིམས་འཆལ་པའི་དགེ་སློང་ནི་དགེ་འདུན་མཐུན་པ་ལ་མི་དགའ་ཞིང་ཡིད་མི་  
བདེ་བ་སྐྱེད་པར་འགྱུར་རོ། །དེ་ཅིའི་ཕྱིར་ཞེ་ན། དགེ་སློང་གི་དགེ་འདུན་མཐུན་པའི་གསོ་སྦྱོང་གི་ལས་ཀྱི་མཐུས་བདག་ཉམས་པར་མི་འགྱུར་གྲང་སྙམ་སྟེ། དེ་རང་གི་སྐྱོན་ལ་  
བལྟས་ནས་རྟག་ཏུ་ཡིད་གཉིས་ཀྱི་སྡུག་བསྔལ་གྱིས་གནས་ཤིང་ཚུལ་ཁྲིམས་དང་ལྡན་པའི་དགེ་སློང་རྣམས་ལའང་གནོད་པར་སེམས་པར་འགྱུར་རོ། །ཤཱ་རིའི་བུ། འདི་ནི་  
  
  
༄༅། །ཚུལ་ཁྲིམས་འཆལ་པའི་དགེ་སློང་རྣམས་ཀྱི་འཆལ་པའི་ཚུལ་ཁྲིམས་ཀྱི་སྐྱོན་དང་པོ་ཡིན་ཏེ། ངན་སོང་ཡོངས་སུ་རྫོགས་པར་བྱ་བའི་ཕྱིར་ཞུགས་པ་ཡིན་  
ནོ༑ ༑ཤཱ་རིའི་བུ། གཞན་ཡང་ཚུལ་ཁྲིམས་འཆལ་པའི་དགེ་སློང་ནི། སྐྱེ་བོ་མང་པོས་སྨད་པའི་འོས་སུ་འགྱུར་རོ། །གླང་རྭ་རྣོན་བཞིན་དུ་བསྐྲད་པའི་འོས་ཡིན་ཏེ། དེ་རང་  
གི་སྐྱོན་ལ་ཀུན་ཏུ་བལྟས་ནས་སྡུག་བསྔལ་གྱིས་གནས་པར་འགྱུར་རོ་།ཤཱ་རིའི་བུ། འདི་ནི། ཚུལ་ཁྲིམས་འཆལ་པའི་དགེ་སློང་གི་འཆལ་པའི་ཚུལ་ཁྲིམས་ཀྱི་སྐྱོན་གཉིས་པ་ཡིན་ཏེ། ངན་སོང་  
ཡོངས་སུ་རྫོགས་པར་བྱ་བའི་ཕྱིར་ཞུགས་པ་ཡིན་ནོ། །ཤཱ་རིའི་བུ། གཞན་ཡང་ཚུལ་ཁྲིམས་འཆལ་པའི་དགེ་སློང་གིས་དགེ་སློང་གི་འཁོར་མཐོང་ན་ཐག་མི་རིང་བར་  
འདུག་ནས་གཡས་གཡོན་དུ་ལྟ་བར་བྱེད། དེ་དེ་ན་བདག་དང་མཚུངས་པ་མ་མཐོང་ནས་ཡི་ཆད་པ་ཉིད་ཀྱིས་སླར་ལྡོག་པར་འགྱུར། དགེ་སློང་གི་འཁོར་གྱི་ནང་དུ་ཉེ་  
བར་འགྲོ་བར་མི་སྤྲོ་ཞིང་ཉེ་བར་སོང་ནའང་ཞུམ་ཞུམ་པོར་བྱས་ནས་འདུག་པར་འགྱུར་རོ། །ཤཱ་རིའི་བུ། འདི་ནི། ཚུལ་ཁྲིམས་འཆལ་པའི་དགེ་སློང་གི་འཆལ་པའི་ཚུལ་  
ཁྲིམས་ཀྱི་སྐྱོན་གསུམ་པ་ཡིན་ཏེ། ངན་སོང་ཡོངས་སུ་རྫོགས་པར་བྱ་བའི་ཕྱིར་ཞུགས་པ་ཡིན་ནོ། །ཤཱ་རིའི་བུ། གཞན་ཡང་ཚུལ་ཁྲིམས་འཆལ་པའི་དགེ་སློང་ནི་  
  
  
སྙིང་རྗེ་མེད་པ། གསོ་དཔྱད་མེད་པ། མུ་སྟེགས་ཀྱི་ཚུལ་ཁྲིམས་ལ་རབ་ཏུ་གནས་པ་ཡིན་ནོ། །དེ་ཚུལ་ཁྲིམས་རལ་ཞིང་ཚུལ་ཁྲིམས་མཚུངས་པ་དང་ལྡན་པའི་  
དགེ་སློང་རྣམས་ལས་ལེགས་པར་བགོ་བཤའ་མ་བྱས་པ་ཡིན་ཏེ། དེ་ཚུལ་ཁྲིམས་ཉམས་པས་ངོ་ཚ་མེད་པ་ཡིན་ནོ། །ཤཱ་རིའི་བུ། འདི་ནི་ཚུལ་ཁྲིམས་འཆལ་པའི་  
དགེ་སློང་གི་འཆལ་པའི་ཚུལ་ཁྲིམས་ཀྱི་སྐྱོན་བཞི་པ་ཡིན་ཏེ་ངན་སོང་ཡོངས་སུ་རྫོགས་པར་བྱ་བའི་ཕྱིར་ཞུགས་པ་ཡིན་ནོ་།ཤཱ་རིའི་བུ། གཞན་ཡང་ཚུལ་ཁྲིམས་འཆལ་  
པའི་དགེ་སློང་ནི། གཞན་གྱིས་བསགས་པའི་ལོངས་སྤྱོད་ཀྱིས་ལུས་གསོ་བར་བྱེད་དོ། །ཤཱ་རིའི་བུ། ང་ནི། དེ་ལྟ་བུའི་དགེ་སློང་ལ་ཁུར་ཁྱེར་བ་ཡིན་ནོ་ཞེས་གསུང་ངོ། །དེ་  
ཅིའི་ཕྱིར་ཞེ་ན། ཤཱ་རིའི་བུ། ངས་རིག་པ་ཅན་དང། གྲོལ་བ་ཅན་རྣམས་ལ་ནི། དད་པས་བྱིན་པ་རྗེས་སུ་གནང་ངོ། །ཤཱ་རིའི་བུ། ཡང་ཚུལ་ཁྲིམས་འཆལ་པའི་དགེ་སློང་ནི་  
རིག་པ་མེད་པ་ཉིད་ཀྱིས་གྲོལ་བ་མ་ཡིན་ནོ། །ཤཱ་རིའི་བུ། དེ་ལྟ་བས་ན། ཚུལ་ཁྲིམས་འཆལ་པའི་དགེ་སློང་གིས་བསྐལ་པ་བྱེ་བ་ཕྲག་བརྒྱ་སྟོང་དུ་ཡན་ལག་དང་  
ཉིང་ལག་གི་ཤ་གཏུབས་ཀྱང་སླར་སོར་ཆུད་པར་འགྱུར་བའི་གནས་དེ་ནི། ཡོད་པ་མ་ཡིན་ནོ། །དུད་འགྲོའི་སྐྱེ་གནས་སུ་གཏོགས་པ་གླང་དང། བོང་བུའི་ཁུར་ལེན་  
  
  
༄༅། །པར་འགྱུར་བས་དེ་སླར་སོར་ཆུད་པར་འགྱུར་བའི་གནས་དེ་ནི། ཡོད་པ་མ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་ཚུལ་ཁྲིམས་འཆལ་པའི་  
དགེ་སློང་རྣམས་ཀྱིས་དད་པས་བྱིན་པ་ལ་བྱེ་བ་བརྒྱ་སྟོང་དུ་གཤེགས་པའི་ཆ་ཤས་ཀྱང་ཡོངས་སུ་སྦྱང་བར་མི་ནུས་ན། ཆོས་གོས་སམ། བསོད་སྙོམས་ལྟ་སྨོས་ཀྱང་ཅི་  
དགོས་ཏེ། དེ་ནི། གནས་ཡོད་པ་མ་ཡིན་ནོ། །ཤཱ་རིའི་བུ། ངས་དྲང་སྲོང་གི་རྒྱལ་མཚན་གྱིས་གཡོགས་པ་ཚུལ་ཁྲིམས་འཆལ་པའི་དགེ་སློང་ནི། གཙུག་ལག་ཁང་གི་  
གཞི་ལ་གོམ་པ་གཅིག་ཀྱང་འདོར་བར་རྗེས་སུ་མ་གནང་ན། ཆུའི་སྣོད་ལྟ་ཅི་སྨོས། ཁྲིའམ་ཁྲིའུ་ལྟ་ཅི་སྨོས། དེ་ཅིའི་ཕྱིར་ཞེ་ན། ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་  
དག་ནི། ལྷ་དང་བཅས་པའི་འཇིག་རྟེན་གྱི་ཆོམ་རྐུན་པ་ཡིན་པའི་ཕྱིར་རོ། །ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་དག་ནི། ལྷ་དང་བཅས་པའི་འཇིག་རྟེན་གྱིས་བསྐྲད་  
པར་བྱ་བའི་འོས་ཡིན་ནོ། །ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་དག་ནི། ལྷ་དང་བཅས་པའི་འཇིག་རྟེན་གྱི་དགྲ་བོ་ཡིན་ཏེ། དེ་དག་ནི། སྡིག་པའི་གྲོགས་པོ་  
ཞེས་བྱའོ། །ཤཱ་རིའི་བུ། ངས་ལྷ་དང་བཅས་པའི་འཇིག་རྟེན་ལ་ཆོས་བསྟན་པའི་ཕྱིར་སྐབས་དབྱེ་བར་བྱའོ། །ཤཱ་རིའི་བུ། ང་ནི། ཚུལ་ཁྲིམས་འཆལ་པའི་དགེ་སློང་  
  
  
སྤྱོད་པ་ཉམས་པ། འཚོ་བ་ཉམས་པ་ལྟ་བ་ཉམས་པ་རྣམས་ནི། ལག་བརྡས་སྐྲོད་པར་མཛད་དོ། །དེ་དག་ནི། ངས་བལྟ་བའི་ཕྱིར་ཡང་སྐབས་མ་ཕྱེ་ན་  
བསྟན་པ་འདི་ལ་མཚན་གཅིག་གམ། ཉིན་གཅིག་གམ། སྐད་ཅིག་ཙམ་ཉེ་བར་འགྲོ་བའི་ཕྱིར་ལྟ་ཅི་སྨོས། ཤཱ་རིའི་བུ། དཔེར་ན། སྦྲུལ་གྱི་རོའམ། ཁྱི་རོའམ། མི་རོ་མི་  
གཙང་བ། རུལ་བ། དྲི་མི་ཞིམ་པ་དག་ནི། ལྷའི་འཁོར་དང་མཐུན་པ་མ་ཡིན་ཞིང་འདོད་པའི་རྩོད་མོ་རྣམས་དང་ཡང་མཐུན་པ་མ་ཡིན་ཏེ། གལ་ཏེ་དེ་དག་མཐོང་ན་རྒྱང་རིང་  
པོ་ཁོ་ན་ནས་ཡོངས་སུ་སྤོང་བར་བྱེད་དོ། །ཤཱ་རིའི་བུ། དེ་བཞིན་དུ་མཁས་པ་རྣམས་ཀྱིས་ཚུལ་ཁྲིམས་འཆལ་པའི་དགེ་སློང་ཡང་སྦྲུལ་གྱི་རོ་དང་འདྲ་བར་རིག་པར་བྱ་སྟེ། འདི་  
ལྟར་དེ་ནི། རྒྱང་རིང་པོར་ཡོངས་སུ་སྤང་བར་བྱའོ། །དེ་དག་དང་བཀྲ་ཤིས་ཀྱི་ལས་སམ། གསོ་སྦྱོང་ངམ། དགག་དྦྱེའང་ལྷན་ཅིག་ཏུ་མི་བྱའོ། །དེ་ཅིའི་ཕྱིར་ཞེ་ན། འདི་  
ལྟར་སྐྱེས་བུ་བླུན་པོ་དེ་དག་ནི། ཡུན་རིང་པོར་གནོད་པ་དང། ཕན་པ་མ་ཡིན་པ་དང། བདེ་བ་མ་ཡིན་པ་དང། སྡུག་བསྔལ་བ་དང་ཉམས་པ་དང། གཞན་གྱིས་ཟིལ་གྱིས་  
མནན་པ་དང། ལོག་པར་ལྟུང་བ་ཀུན་ཏུ་རྫོགས་པར་འགྱུར་བ་ཡིན་པའི་ཕྱིར་རོ། །ཚུལ་ཁྲིམས་དང་ལྡན་པའི་དགེ་སློང་གང་ཡིན་པ་དག་ལ་གུས་པར་མི་བྱེད། དགེ་སྦྱོང་  
  
  
༄༅། །མ་ཡིན་པར་དགེ་སྦྱོང་དུ་ཁས་འཆེ། ཚངས་པར་སྤྱོད་པ་མ་ཡིན་པར་ཚངས་པར་སྤྱོད་པར་ཁས་འཆེ་ཞིང་བྱ་བ་དང། ལས་དང། གསོ་སྦྱོང་དང། དགག་དབྱེ་རྣམས་  
འདྲལ་བར་བྱེད་དོ། །ཤཱ་རིའི་བུ་ངའི་བསྟན་པ་འདི་ལ་ཚུལ་ཁྲིམས་དང་ལྡན་པར་བཀུར་བའི་དགེ་སློང་གང་ཡིན་པ་དེ་དག་གིས་ཚུལ་ཁྲིམས་འཆལ་པའི་དགེ་སློང་རྣམས་  
མཐོང་ན་རྒྱང་རིང་པོ་ཁོ་ནར་ཡོངས་སུ་སྤོང་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་ཚུལ་ཁྲིམས་འཆལ་པའི་དགེ་སློང་རྣམས་ཀྱི་ལྷུང་བཟེད་དམ་ཆོས་  
གོས་གང་ཡིན་པ་དེ་དག་དང། ཚུལ་ཁྲིམས་དང་ལྡན་པའི་དགེ་སློང་རྣམས་ཀྱིས་འདྲེས་ན་དུག་དང་འདྲེས་པ་ལྟ་བུར་རིག་པར་བྱའོ་།ཤཱ་རིའི་བུ། ང་ནི། སྦྲུལ་གྱི་རོས་  
གང་བའམ། ཁྱི་རོས་གང་བའམ། མི་རོས་གང་བའི་ས་ལ་སྤྱོད་ལམ་བཞི་པོ་རྣམས་ལས་སྤྱོད་ལམ་གང་ཡང་རུང་བས་གནས་པར་ནི་སྤྲོའི། ཤཱ་རིའི་བུ། ང་ནི། ཚུལ་  
ཁྲིམས་འཆལ་པའི་དགེ་སློང་སྤྱོད་པ་ཉམས་པ། འཚོ་བ་ཉམས་པ་ལྟ་བ་ཉམས་པ་རྣམས་དང་མཚན་གཅིག་གམ། ཉིན་གཅིག་གམ། སྐད་ཅིག་གམ། ཐ་ན་སེ་གོལ་  
གཏོགས་པ་ཙམ་ཡང་ལྷན་ཅིག་ཏུ་གནས་པར་མི་སྤྲོའོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་དེ་ལྟ་བུའི་དགེ་སློང་རྣམས་ནི་དགེ་སྦྱོང་ཐ་ཤལ་ཞེས་བྱའོ། །དགེ་  
  
  
།དགེ་སྦྱོང་ཕལ་པ་ཞེས་བྱའོ་།དགེ་སྦྱོང་སྦུན་པ་ཞེས་བྱའོ། །དགེ་སྦྱོང་རུལ་པ་ཞེས་བྱའོ་།དགེ་སྦྱོང་དྲི་མ་ཅན་ཞེས་བྱའོ། །དགེ་སྦྱོང་གི་སྙིགས་མ་  
ཞེས་བྱའོ། །དགེ་སྦྱོང་གི་དྲི་མ་ཞེས་བྱའོ། །དགེ་སྦྱོང་གདོལ་པ་ཞེས་བྱའོ། །དགེ་སྦྱོང་ཉམས་པ་ཞེས་བྱའོ། །དགེ་སྦྱོང་སྡིག་ཅན་ཞེས་བྱའོ། །དགེ་སྦྱོང་སྲོད་ཞེས་བྱའོ། །  
འཕགས་པའི་ལམ་ལས་ཕྱི་རོལ་པ་ཞེས་བྱའོ། །དགེ་སྦྱོང་ཆུ་སྐར་ཞེས་བྱའོ། །དགེ་སྦྱོང་སུན་འབྱིན་པ་ཞེས་བྱ་སྟེ། དེ་དག་ངའི་བསྟན་པ་འདི་ལ་རབ་ཏུ་བྱུང་ནས་བསོད་  
ནམས་མ་ཡིན་པའི་ཕུང་པོ་མང་དུ་འཐོབ་པར་འགྱུར་རོ། །ཤཱ་རིའི་བུ། དེ་དག་ནི། དེ་བཞིན་གཤེགས་པའི་བསྟན་པ་ལ་འཐབ་ཁྲོལ་བ་ཡིན་ནོ། །ཤཱ་རིའི་བུ། དེ་དག་ནི་  
དེ་བཞིན་གཤེགས་པའི་བསྟན་པ་ལ་ཆོམ་རྐུན་ཆོས་སུན་འབྱིན་པ་ཡིན་ནོ། །ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་དག་ནི། ཚུལ་འཆོས་པ། འཚོ་བ་ལྷུར་ལེན་པ་  
འཇིག་རྟེན་གྱི་ཟང་ཟིང་གིས་བཀོལ་པ། ཟས་དང་བགོ་བ་ལྷུར་ལེན་པ་ཡིན་ནོ། །ཤཱ་རིའི་བུ། དཔེར་ན། མ་ནིང་ནི། བུད་མེད་ཀྱང་མ་ཡིན་སྐྱེས་པའང་མ་ཡིན་ནོ། །  
ཞེས་བརྗོད་པར་བྱའོ། །ཤཱ་རིའི་བུ། དེ་བཞིན་དུ་ཚུལ་ཁྲིམས་འཆལ་པའི་དགེ་སློང་ཡང་ཁྱིམ་པའང་མ་ཡིན་དགེ་སྦྱོང་ཡང་མ་ཡིན་ནོ། །ཞེས་བརྗོད་པར་བྱ་སྟེ། དེའི་  
  
  
༄༅། །ཐ་སྙད་ཀྱི་བདེན་པའི་ཚིག་གི་དོན་གྱི་བླ་དྭགས་ནི་སེམས་ཅན་དམྱལ་བཞེས་བྱ་བ་ཁོ་ན་ཡིན་ནོ། །ཤཱ་རིའི་བུ། དཔེར་ན། བྱ་མ་བྱི་ནི། འདབ་ཆགས་  
ཀྱི་བྲེལ་བ་བྱུང་ན་ནི། ཕུག་ཏུ་ཞུགས་ནས་བྱི་བའི་འདུ་ཤེས་འབྱིན་ནོ། །བྱི་བའི་བྲེལ་བ་བྱུང་ན་ནི། འདབ་ཆགས་རྣམས་ཀྱི་གྲངས་ཀྱི་ཁ་སྐོང་བར་བྱེད་དོ། །དེ་ལ་ནི་  
བྱ་བ་དང་བསྐྱེད་པའི་མཐུ་ཡོད་པ་མ་ཡིན། སྐད་དང་གདངས་ཆེན་པོ་འབྱིན་པ་མ་ཡིན། ཁ་དོག་བཟང་པོ་དང་ངན་པའི་གནས་རྣམས་བསྟན་དུ་མེད་དེ། འདི་ལྟར་མུན་  
ཁུང་ཉིད་ལ་བརྟེན་པ་དང། དེ་བདག་ཉིད་ཀྱི་རང་བཞིན་ཡང་དྲི་མི་ཞིམ་པ་ཡིན་ནོ། །ཤཱ་རིའི་བུ། དེ་བཞིན་དུ་ཚུལ་ཁྲིམས་འཆལ་པའི་དགེ་སློང་ཡང་བྱ་བ་དང་བསྐྱོད་  
པ་ལ་མཐུ་མེད་པར་འགྱུར་ཏེ། རྒྱལ་པོའི་ལས་ལ་ནི། དགེ་སྦྱོང་དང་མཐུན་མོང། བཟང་པོའི་ལས་ལ་ནི། ཁྱིམ་པ་དང་མཐུན་མོང་དུ་བྱེད་དེ། དེ་ལྟ་བས་ན། དེ་ནི། ཁྱིམ་  
པའང་མ་ཡིན་དགེ་སྦྱོང་ཡང་མ་ཡིན་པར་བརྗོད་པར་བྱའོ། །རོའམ་མགལ་མེའི་འཁོར་ལོ་བཞིན་དུ་བྱ་བ་དང་གཡོ་བ་ཡོངས་སུ་ཉམས་པས་དེ་ཉིད་ཀྱིས་ཚུལ་ཁྲིམས་  
ཀྱི་དྲི་ཡོད་པ་མ་ཡིན། ཏིང་ངེ་འཛིན་ཀྱི་དྲི་ཡོད་པ་མ་ཡིན། ཤེས་རབ་ཀྱི་དྲི་ཡོད་པ་མ་ཡིན། རྣམ་པར་གྲོལ་བའི་དྲི་ཡོད་པ་མ་ཡིན་རྣམ་པར་གྲོལ་བའི་ཡེ་ཤེས་  
  
  
གཞན་དུ་ན་དེ་ལ་ཚུལ་ཁྲིམས་འཆལ་པའི་དྲི་ཁོ་ན་ཡོད་དོ། །དགེ་སྦྱོང་དང་འདྲ་བའི་སྐད་དང། གཏམ་འདི་ལྟ་སྟེ། ཚུལ་ཁྲིམས་ཀྱི་གཏམ་  
མམ༑ ཏིང་ངེ་འཛིན་གྱི་གཏམ་མམ། ཤེས་རབ་ཀྱི་གཏམ་མམ། རྣམ་པར་གྲོལ་བའི་གཏམ་མམ། རྣམ་པར་གྲོལ་བའི་ཡེ་ཤེས་མཐོང་བའི་གཏམ་མམ། འབྲས་བུ་ཐོབ་  
པའི་གཏམ་མངོན་པར་མི་བརྗོད་ཀྱི། གཞན་དུ་ན་ཚུལ་ཁྲིམས་འཆལ་པའི་དགེ་སློང་ནི། འདུ་འཛི་ལ་དགའ་ཞིང་མངོན་པར་མགུ་བར་བྱེད་པ་ཁོ་ན་ཡིན་ནོ། །དེ་ནི། རིགས་  
པ་མ་ཡིན་པ་ལ་སྦྱོར་བ་དེ་འདྲ་བ་དག་དང་ལྷན་ཅིག་མ་དག་པའི་གཏམ་མང་པོ་འདི་ལྟ་སྟེ། ཆོས་གོས་བགོས་པའི་གཏམ་དང། བདག་གིས་ཁ་ཟས་རྙེད་ནས་ཟོས་པའི་  
གཏམ་དང། སྦྱིན་པ་བྱིན་ན་བྱིན་ལེན་བྱ་བའི་གཏམ་དང། ཕོ་ཉ་དང་སྤྲིང་ཡིག་སྐྱེལ་བའི་གཏམ་དང། ལོ་མ་དང། མེ་ཏོག་དང་འབྲས་བུ་སྦྱིན་པའི་གཏམ་དང། བཞད་  
གད་དང་རྩེད་མོ་དང་ཀུན་ཏུ་འབྲེལ་བའི་གདུལ་དཀའ་བ་དང། དགང་དཀའ་བ་དང། གསོ་དཀའ་བ་སྨྲ་སྟེ། གཏམ་འདི་འདྲ་བ་མ་དག་པ་དག་གིས་ཉིན་མཚན་ལྷག་པར་  
འདའ་བར་བྱེད་དོ། །དེ་ལྟར་དེ་དག་ཡོངས་སུ་མ་དག་པའི་ལུས་ཀྱི་ལས་ཀྱི་མཐའ་དང། ཡོངས་སུ་མ་དག་པའི་ངག་གི་ལས་ཀྱི་མཐའ་དང། ཡོངས་སུ་མ་དག་པའི་ཡིད་ཀྱི་  
  
  
༄༅། །ལས་ཀྱི་མཐའ་དང། ཡོངས་སུ་མ་དག་པའི་འཚོ་བས་ལུས་ཞིག་ནས་ཤི་བའི་འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་  
སུ་ལྟུང་བར་འགྱུར་རོ། །ཤཱ་རིའི་བུ། དཔེར་ན། བྱ་མ་བྱི་ནི། མུན་ཁྲོད་ན་བསྟེན་པ་ཡིན་ནོ། །ཞེས་གསུང་ངོ། །སྐྱེས་བུ་བླུན་པོ་དེ་དག་ཀྱང་དེ་བཞིན་གཤེགས་པས་གསུངས་  
པའི་མདོ་སྡེ་ཡང་དག་པ་ཇི་ལྟ་བ་བཞིན་སྐུལ་བར་བྱེད་པ་འདི་ལྟ་བུ་ཐོས་ནས་སྡུག་བསྔལ་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་འཇིག་རྟེན་ནི། བདེན་  
པ་ལ་ཁྲོ་བ་ཡིན་པས་དེ་དག་ཆོས་སྨྲ་བ་ལ་སེམས་མ་དད་པར་འགྱུར་རོ། །དེ་དག་ལྷག་པར་ཡང་ངན་སོང་གི་གནས་ཀུན་ཏུ་འཕེལ་བ་དང། ཡོངས་སུ་རྫོགས་པར་བྱེད་པར་  
འགྱུར་རོ། །ཤཱ་རིའི་བུ། འདི་ནི། ཚུལ་ཁྲིམས་འཆལ་པའི་དགེ་སློང་གི་འཆལ་བའི་ཚུལ་ཁྲིམས་ཀྱི་སྐྱོན་ལྔ་པ་ཡིན་ཏེ། ངན་སོང་ཡོངས་སུ་རྫོགས་པར་བྱ་བའི་ཕྱིར་ཞུགས་  
པ་ཡིན་ནོ། །ཤཱ་རིའི་བུ། གཞན་ཡང་ཚུལ་ཁྲིམས་འཆལ་བའི་དགེ་སློང་ནི། སྤྱི་རྟོལ་ཅན་ཡིན། མུ་ཅོར་སྨྲ་བ་ཡིན། ཐུག་ཐུབ་ཅན་ཡིན། ཕལ་པའི་དབང་པོ་ཅན་ཡིན་  
ནོ༑ ༑ལུས་ཀྱི་ལས་མི་གཙང་བ་རྣམས་དང་ལྡན་པ་ཡིན་ནོ། །ངག་གི་ལས་མི་གཙང་བ་རྣམས་དང། ཡིད་ཀྱི་ལས་མི་གཙང་བ་རྣམས་དང་ལྡན་པ་ཡིན་ནོ། །སྤྱོད་ལམ་  
  
  
།ཆོས་གོས་མི་གཙང་བའི་དགོན་པ་དང་ལྡན་པ་ཡིན། བརྫུན་དུ་སྨྲ་བ་ཡིན། ངག་མ་བསྡམས་པ་ཡིན། སེམས་ཀུན་ནས་ཉོན་མོངས་  
པ་ཅན་ཡིན་ནོ། །ཤཱ་རིའི་བུ། དཔེར་ན། ས་ལས་བྱས་པའི་སྣོད་གསར་པ་ཞིག་ཡོད་ལ། དེར་སྐྱེས་བུ་འགའ་ཞིག་གིས་ངན་སྐྱུག་བླུགས་ནས་དེ་ཕོ་སྟེ་ཙནྡན་དམར་པོས་  
སླར་བཀང་ནས་ཙནྡན་དམར་པོ་དེའང་ཕོ་ན། ཤཱ་རིའི་བུ། འདི་ཇི་སྙམ་དུ་སེམས། ས་ལས་བྱས་པའི་སྣོད་གསར་པ་དེ་ལ་འདི་ལྟར་ཙནྡན་གྱི་དྲིའམ། འོན་ཏེ་ངན་སྐྱུག་གི་  
དྲིའམ༑ དྲིའི་རང་བཞིན་གང་ཞིག་གི་མཐུ་ཡོད་པར་འགྱུར། བཅོམ་ལྡན་འདས། དོག་སའི་སྣོད་དེ་ངན་སྐྱུག་གི་དྲི་གང་ལགས་པ་ཁོ་ནས་ཐོག་མར་བསྒོས་པས་དྲི་དེའི་  
རང་བཞིན་ཁོ་ནར་འགྱུར་ལགས་ཏེ། འདི་ལྟ་སྟེ། ངན་སྐྱུག་གི་དྲི་ལགས་སོ། །ཙནྡན་གྱི་དྲི་ནི། མ་ལགས་ཏེ། དེ་ནི། ཙནྡན་དམར་པོའི་བགྱི་བ་དང། སྒྲུབ་པ་རྔོ་མི་ཐོགས་  
ལགས་སོ། །ཤཱ་རིའི་བུ། དེ་བཞིན་དུ་འདི་ན་སེམས་ཅན་ཁ་ཅིག་དབང་པོ་ཡོངས་སུ་རྫོགས་ཤིང་ཡོངས་སུ་དག་སྟེ་དགེ་བའི་ཆོས་རྣམས་དང་ལྡན་ཞིང། དེ་དད་པས་  
ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་དག་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་སྡིག་པའི་གྲོགས་པོའི་ལག་ཏུ་འདོང་པ་དང། དབང་དུ་འདོང་བ་དང། ཉེ་བར་  
  
  
༄༅། །འདོང་བར་འགྱུར་རོ། །ཤཱ་རིའི་བུ། སྡིག་པའི་གྲོགས་པོ་ཞེས་བྱ་བ་དེ་དག་གང་ཞེ་ན། ཤཱ་རིའི་བུ། སྡིག་པའི་གྲོགས་པོ་ནི། འདི་ལྟ་སྟེ། རྒོད་པ་དང། ཕོ་  
ཐེག་ཆེ་བ་དང། མི་བརྟན་པ་དང། མུ་ཅོར་སྨྲ་བ་དང། ཐུག་ཐུབ་ཅན་དང། ཚིག་ཟློས་བུ་ཅན་དང། ལེ་ལོ་ཅན་དང། བརྩོན་འགྲུས་ཞན་པ་དང། བརྗེད་ངས་པ་དང་  
སེམས་མཉམ་པར་མ་བཞག་པ་དང། སེམས་འཁྲུག་པ་དང། མཛེས་པ་མ་ཡིན་པ་དང། ཤེས་བཞིན་མ་ཡིན་པ་དང། ཤེས་རབ་འཆལ་པ་དང་ལུག་ལྟར་ལྐུགས་  
པ་དང། ཕལ་པའི་དབང་པོ་ཅན་གྱི་དགེ་སློང་རྣམས་ཡིན་ནོ། །དེ་དག་དགེ་སློང་དེ་ལྟ་བུ་དག་ལ་ཉེ་བར་བསྟེན་ཅིང་བཀུར་སྟི་དང་བསྙེན་བཀུར་བྱེད་པ་ན། རྒྱུན་དུ་ཞུགས་  
པའི་འབྲས་བུ་ལས་ཡོངས་སུ་ཉམས་པར་འགྱུར་རོ། །ལན་གཅིག་ཕྱིར་འོང་བའི་འབྲས་བུ་དང། ཕྱིར་མི་འོང་བའི་འབྲས་བུ་དང། དགྲ་བཅོམ་པ་ཉིད་ལས་ཡོངས་སུ་  
ཉམས་པར་འགྱུར་རོ། །ཐ་ན་མཐོ་རིས་སུ་སྐྱེ་བ་ལས་ཀྱང་ཡོངས་སུ་ཉམས་པར་འགྱུར་རོ། །ཆོས་ཀྱིས་འཕོངས་པར་འགྱུར་བའི་ལས་ཡོངས་སུ་མངོན་པར་འདུ་བྱེད་  
པར་འགྱུར་རོ། །ཆོས་ཀྱིས་འཕོངས་པར་འགྱུར་བ་དང་ལྡན་པ་དག་དང་ལྷན་ཅིག་གནས་པ་དང། ཀུན་ཏུ་གཞོལ་བར་འགྱུར་རོ། །ཡོངས་སུ་མ་དག་པའི་ལུས་ཀྱི་ལས་  
  
  
།ཡོངས་སུ་མ་དག་པའི་ངག་གི་ལས་དང། ཡིད་ཀྱི་ལས་དང་ལྡན་པར་འགྱུར་རོ། །དགེ་སློང་འཚོ་བ་ཡོངས་སུ་མ་དག་པ་དེ་ལྟ་བུ་དག་ལ་བསྟེན་  
ཅིང་བཀུར་སྟི་དང་བསྙེན་བཀུར་བྱས་ནས་ལུས་ཞིག་ནས་ཤི་བའི་འོག་ཏུ་ངན་འགྲོར་འགྲོ་བར་འགྱུར་རོ། །ཤཱ་རིའི་བུ། ངན་འགྲོ་ཞེས་བྱ་བ་གང་ཞེ་ན། ཤཱ་རིའི་བུ། ངན་  
འགྲོ་ཞེས་བྱ་བ་ནི། འདི་ལྟ་སྟེ། སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། ཡི་དྭགས་ཀྱི་ཡུལ་དང། ལྷ་མ་ཡིན་གྱི་རིས་སོ། །ཤཱ་རིའི་བུ། སྲོག་ཆགས་ཀྱི་རིགས་  
རྙེད་རྒུ་ཟ་ཞེས་བྱ་བ་ཞིག་ཡོད་པ་དང། ཤཱ་རིའི་བུ། སྲོག་ཆགས་ཀྱི་རིགས་མཆུས་རྐོ་ཞེས་བྱ་བ་ཞིག་ཡོད་པ་དང། ཤཱ་རིའི་བུ། སྲོག་ཆགས་ཀྱི་རིགས་ཁབ་ཀྱི་ཁ་ཞེས་  
བྱ་བ་ཞིག་ཡོད་པ་དང། ཤཱ་རིའི་བུ། སྲོག་ཆགས་ཀྱི་རིགས་ས་བཙོག་ཅེས་བྱ་བ་ཞིག་ཡོད་དོ། དེར་སྡིག་པའི་གྲོགས་པོ་སྐྱེས་བུ་བླུན་པོ་དེ་དག་སྐྱེ་བར་འགྱུར་རོ། །ཤཱ་རིའི་  
བུ༑ སྡིག་པའི་གྲོགས་པོ་དེ་དག་གི་ལག་ཏུ་སོང་བ་དང། དབང་དུ་སོང་བ་དང། ཉེ་བར་སོང་བ་གང་ཡིན་པ་དེ་དག་ཀྱང་ལུས་ཞིག་ནས་ཤི་བའི་འོག་ཏུ་ངན་འགྲོར་འགྲོ་བར་  
འགྱུར་རོ། །ཤཱ་རིའི་བུ། ངན་འགྲོ་ཞེས་བྱ་བ་གང་ཞེ་ན། ཤཱ་རིའི་བུ། ངན་འགྲོ་ཞེས་བྱ་བ་ནི། འདི་ལྟ་སྟེ། སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། ཡི་དྭགས་  
  
  
༄༅། །ཀྱི་ཡུལ་དང། ལྷ་མ་ཡིན་གྱི་རིས་སོ། །གལ་ཏེ་སེམས་ཅན་དམྱལ་བ་ནས་ཤི་འཕོས་ཏེ་མི་རྣམས་སུ་སླར་སྐྱེ་བར་འགྱུར་ཏེ། དེ་དག་མི་རྣམས་སུ་སླར་  
སྐྱེས་ན༑ མ་དང་ཡང་འབྲལ་བར་འགྱུར་ཞིང། ཕ་དང་ཡང་འབྲལ་བ་དང། སྤུན་དང་ཡང་འབྲལ་བ་དང། སྲིང་མོ་དང་ཡང་འབྲལ་བ་དང། བུ་དང་ཡང་འབྲལ་བ་དང། བུ་  
མོ་དང་ཡང་འབྲལ་བ་དང། བྲན་གཡོག་དང་ཡང་འབྲལ་བ་དང་གྲོགས་པོ་དང་ཡང་འབྲལ་བ་དང། ཉེ་དུ་དང་ཡང་འབྲལ་བ་དང་ནད་ཀྱིས་ཀྱང་ཉམ་ཐག་པ་དང། ལོངས་  
སྤྱོད་དང་ཡང་འབྲལ་བ་དང། ཡུལ་དང་ཡང་འབྲལ་བ་དང། ཡུལ་ཕྱོགས་དང་ཡང་འབྲལ་བར་འགྱུར་རོ། །མི་ཁོམ་པ་བརྒྱད་དང་ཡང་ལྡན་པར་འགྱུར་རོ། །དལ་བ་ཕུན་  
སུམ་ཚོགས་པ་དང་ཡང་འབྲལ་བར་འགྱུར་རོ། །འདོད་ཆགས་དང་བདོ་བ་དང། ཞེ་སྡང་བདོ་བ་དང། གཏི་མུག་བདོ་བར་ཡང་འགྱུར་རོ་།རྒོད་པ་དང། ཕོ་ཐེག་ཆེ་བ་དང་  
མི་བརྟན་པ་དང། མུ་ཅོར་སྨྲ་བ་དང། ཐུག་ཐུབ་ཅན་དང། ཚིག་ཟློས་བུ་ཅན་དང། ལེ་ལོ་ཅན་དང། བརྩོན་འགྲུས་ཞན་པ་དང། མ་བསྡམས་པ་དང། ཤེས་བཞིན་མ་  
ཡིན་པ་དང། མཉམ་པར་མ་བཞག་པ་དང། བརྗེད་ངས་པ་དང། ཤེས་རབ་འཆལ་བ་དང། ལུག་ལྟར་ལྐུགས་པ་དང། སེམས་འཁྲུག་པ་དང་ཕལ་པའི་དབང་པོ་  
  
  
།འདོད་ཆགས་ཀྱིས་ཀྱང་བཅོམ་པར་འགྱུར་ཏོ། ཞེ་སྡང་གིས་བཅོམ་པ་དང། གཏི་མུག་གིས་བཅོམ་པ་དང། ང་རྒྱལ་གྱིས་བཅོམ་པར་ཡང་འགྱུར་  
རོ༑ ༑ལོང་བ་དང། ཞར་བ་དང། སྒུར་པོ་དང། འགྲམ་པ་ཞོམ་པ་དང། འོན་པ་དང། རྣ་བ་ཡ་གཅིག་འོན་པ་དང། ལྷག་པར་འོན་པ་དང། རྐྱེན་གྱིས་འོན་པ་དང། གླེན་པ་དང་  
དག་པ་དང། ལུག་ལྟར་ཀླུགས་པ་རྣམས་སུ་འགྱུར་རོ། །དེ་ལ་སྐྱེས་བུ་བླུན་པོ་དེ་དག་ནི། གང་དུ་སངས་རྒྱས་བཅོམ་ལྡན་འདས་རྣམས་མངོན་སུམ་དུ་མི་འགྱུར་བ་དང། ཡང་  
དག་པར་མངོན་སུམ་དུ་མི་འགྱུར་བ་དེར་སྐྱེ་བར་འགྱུར་རོ། །འདི་ལྟར་ཁ་ཕྱིར་བལྟས་པར་ཡང་འགྱུར་རོ། །གང་ན་ཆོས་མི་ཐོས་པ་དང་སངས་རྒྱས་ཀྱི་ཉན་ཐོས་དགྲ་བཅོམ་  
པ་ཟག་པ་ཟད་པ་རྣམས་དང་ཀུན་ཏུ་ཕྲད་པར་མི་འགྱུར་རོ། །དེ་དག་ལས་ངན་པ་རྣམས་མངོན་པར་འདུ་བྱེད་པར་འགྱུར་རོ། །དེ་དག་ལས་ངན་པ་མངོན་པར་འདུས་བྱས་ནས་  
ངན་པ་ཁོ་ན་རྣམས་དང་ལྷན་ཅིག་སྐྱེ་བར་འགྱུར་རོ། །ངན་པ་རྣམས་ལ་དགའ་བར་འགྱུར་རོ། །དེ་དག་ཡང་དག་པའི་ལྟ་བ་ལ་ལོག་པའི་ལྟ་བ་ཡིན་པར་འདུ་ཤེས་ཤིང་  
བོག་པའི་ལྟ་བ་ལ་ཡང་དག་པའི་ལྟ་བ་ཡིན་པར་འདུ་ཤེས་པར་འགྱུར་རོ། །དེ་དག་ངན་པ་འདོད་པ་དང། ངན་པ་ལ་སེམས་པ་དང་ངན་པ་དོན་དུ་གཉེར་བ་དང། ངན་པ་  
  
  
༄༅། །ལ་སྨོན་པ་དང། ངན་པ་མངོན་པར་འདུ་བྱེད་པ་དང་ངན་པའི་ལྟ་བ་དང། ངན་པའི་བཟོད་པ་དང། ངན་པའི་ཤེས་རབ་དང། ངན་པའི་ཤེས་པ་ཅན་དུ་  
འགྱུར་རོ། །ཤཱ་རིའི་བུ། ཤེས་པ་ངན་པ་ཅན་གྱི་སེམས་ཅན་རྣམས་ནི། ནམ་ཡང་ཡིད་འབྱུང་བའམ། འདོད་ཆགས་དང་བྲལ་བའི་ཕྱིར་རམ། འགོག་པའི་ཕྱིར་རམ། ཉེ་  
བར་ཞི་བའི་ཕྱིར་རམ། མངོན་པར་ཤེས་པའི་ཕྱིར་རམ། མངོན་པར་བྱང་ཆུབ་པའི་ཕྱིར་རམ། དགེ་སྦྱོང་གི་ཕྱིར་རམ། མྱ་ངན་ལས་འདའ་བར་བྱ་བའི་ཕྱིར་སེམས་གཞོལ་བར་  
མི་བྱེད་དེ། ཤཱ་རིའི་བུ། འདི་ལྟ་བུ་དག་གིས་འཕོངས་པར་འགྱུར་རོ། །སྡིག་པའི་གྲོགས་པོའི་དབང་དུ་སོང་བའི་སེམས་ཅན་རྣམས་ཀྱི་ཚུལ་ནི། འདི་དག་ཡིན། རྟགས་ནི་  
འདི་དག་ཡིན། མཚན་མ་ནི། འདི་དག་ཡིན་ནོ། །ཤཱ་རིའི་བུ། སྐྱེས་བུ་བླུན་པོ་དེ་དག་དེ་བཞིན་གཤེགས་པས་གསུངས་པའི་མདོ་སྡེ་འདི་ལྟ་བུ་དག་ཐོས་ནས་སྐྲག་  
པར་འགྱུར། དངང་བར་འགྱུར། ཀུན་ཏུ་དངང་བར་འགྱུར་ཏེ། གཡང་སའི་འདུ་ཤེས་སུ་འགྱུར་ཞིང། གཡང་ས་ཆེན་པོར་ཡང་ལྷུང་བར་འགྱུར་རོ། །དེ་ཅིའི་ཕྱིར་ཞེ་ན་  
ཤཱ་རིའི་བུ། འདི་ལྟར་དེ་བཞིན་གཤེགས་པས་ཡང་དག་ཕུལ་གྱི་མདོ་སྡེ་འདི་ལས་ཚུལ་ཁྲིམས་འཆལ་པའི་སྐྱོན་རྣམས་གསུངས་པའི་ཕྱིར་རོ། །ཤཱ་རིའི་བུ། རྒྱུ་གང་  
  
  
རྐྱེན་ཅི་ཞིག་གིས་གང་གི་ཕྱིར་འཆལ་པའི་ཚུལ་ཁྲིམས་རྣམས་ཞེས་བྱ་ཞེ་ན། ཤཱ་རིའི་བུ། ཚུལ་ཁྲིམས་ཀྱི་སྤྱོད་པ་འཆལ་པས་ཚུལ་ཁྲིམས་འཆལ་པ་རྣམས་ཞེས་བྱ་  
སྟེ༑ ངན་པའི་ཚིག་སྤྱོད་པ་དང། མཁས་པ་མ་ཡིན་པའི་ཚིག་སྤྱོད་པ་དང། ཀུན་ནས་ཉོན་མོངས་པའི་ཚིག་སྤྱོད་པ་དང། མི་མཐུན་པར་སྤྱོད་པ་དང། ཆགས་པར་སྤྱོད་པ་དང་  
ཀུན་ཏུ་ཆགས་པར་སྤྱོད་པ་དང། འདོད་ཆགས་ལ་སྤྱོད་པ་དང། ཀུན་ནས་འདོད་ཆགས་ལ་སྤྱོད་པ་དང། ཞེ་སྡང་ལ་སྤྱོད་པ་དང། རབ་ཏུ་ཞེ་སྡང་ལ་སྤྱོད་པ་དང། གཏི་མུག་ལ་  
སྤྱོད་པ་དང། ཀུན་ནས་གཏི་མུག་ལ་སྤྱོད་པ་དང། ལས་ཀྱི་མཐའ་མང་བ་དང། སྨྲ་བ་ལ་དགའ་བ་དང། གཉིད་ལ་དགའ་བ་དང། འདུ་བ་ལ་དགའ་བ་དང། འདུ་འཛི་ལ་དགའ་  
བ་དང། སྤྲོས་པ་ལ་དགའ་བ་དང། རིགས་པ་མེད་པའི་གཏམ་དང། མ་དག་པའི་གཏམ་དང། བདག་ཏུ་འཛིན་པ་དང། སེམས་ཅན་དུ་འཛིན་པ་དང། སྲོག་ཏུ་འཛིན་པ་དང་  
གང་ཟག་ཏུ་འཛིན་པ་དང། མར་མི་འཛིན་པ་དང། ཕར་མི་འཛིན་པ་དང། དགེ་སྦྱོང་དུ་མི་འཛིན་པ་དང། བྲམ་ཟེར་མི་འཛིན་པ་དང་སྨད་པའི་ཐ་སྙད་ཀྱིས་ཁྱིམ་སུན་འབྱིན་  
པ་ལ་དགའ་བ་དང། ཕོ་ཉར་འགྲོ་བ་དང། ཁྱིམ་པའི་ལས་ཀྱི་མཐའ་བྱེད་དུ་འཇུག་པ་དང། ཁྱིམ་པའི་འདུ་འཛི་བྱེད་པ་དང་ཁྱིམ་པའི་གོ་རེ་ལོང་བྱེད་པ་དང། ལོ་མ་དང་མེ་ཏོག་  
  
  
༄༅། །དང་འབྲས་བུ་འཇིག་པ་དང། གཅེར་བུ་པའི་སྡོམ་པ་བདག་གིར་བྱེད་པ་དང། གཅེར་བུ་པ་སྲེལ་བ་དང། འཇིག་རྟེན་ལས་འདས་པའི་ཡེ་ཤེས་སྤོང་བ་  
དང། ལོ་ཉི་ཤུ་མ་ཚང་བར་བསྙེན་པར་རྫོགས་པ་དང། ཡན་ལག་མ་ཚང་བར་བསྙེན་པར་རྫོགས་པ་དང། འབྲུམ་བཅོས་པ་བྱིན་ལེན་བྱེད་པ་དང། ཤ་མ་བཙོས་པ་བྱིན་  
ལེན་བྱེད་པ་དང། གསེར་དང་དངུལ་བྱིན་ལེན་བྱེད་པ་དང། བདག་ཏུ་སྨྲ་བ་ལ་མི་སྨོད་པ་དང། བདག་གཤེས་པ་མ་ཡིན་པ་དང། གང་ཟག་གཞན་དང་གཞན་ཤེས་པར་  
བྱེད་པ་དང། བརྫུན་དུ་སྨྲ་བ་དང། སྡོམ་པ་ལ་ལྷོད་པ་དང་གྱ་གྱུ་བྱེད་པ་དང། དད་པ་མེད་པ་དང། སྲན་ཆུང་བ་དང་བྱས་པ་མི་ཤེས་པ་དང། མ་རིག་པ་དང། ལེ་ལོ་དང་  
གཉིད་དང། རྒོད་པ་དང། འགྱོད་པ་དང། ཁྲོ་བ་དང། འཁོན་དུ་འཛིན་པ་དང། འཆབ་པ་དང། ཆགས་པ་དང། སྒྱུ་དང། གཡོ་དང། ཕྲག་དོག་དང། སེར་སྣ་དང། ཁྲེལ་  
མེད་པ་དང། ངོ་ཚ་མེད་པ་དང། རྒྱགས་པ་དང། བག་མེད་པ་དང། ཁེངས་པ་དང། ཀུན་ཏུ་རྩོམ་པ་དང། དགའ་བོ་མེད་པ་དང་སྒྱིད་ལུག་པ་དང། གླལ་བ་དང། ཟས་  
ཀྱིས་དྲེགས་པ་དང། སེམས་ཞུམ་པ་དང། ང་རྒྱལ་དང། མངོན་པའི་ང་རྒྱལ་དང། ང་རྒྱལ་ལས་ཀྱང་ང་རྒྱལ་དང། ངའོ་སྙམ་པའི་ང་རྒྱལ་དང། ཅུང་ཟད་སྙམ་པའི་ང་  
  
  
ལོག་པའི་ང་རྒྱལ་དང། ཚུལ་འཆོས་པ་དང། ཁ་གསག་དང། གཞོགས་སློང་དང། ཐོབ་ཀྱིས་འཇལ་བ་དང། ཆོས་དང་མི་མཁན་པ་དང། རྙེད་པས་རྙེད་པ་སྒྲུབ་ལ་  
དང། ཚུལ་ཁྲིམས་ཀྱི་ཕུང་པོ་ཉམས་པ་དང། ཤེས་རབ་ཀྱི་ཕུང་པོ་ཉམས་པ་དང། རྣམ་པར་གྲོལ་བའི་ཕུང་པོ་ཉམས་པ་དང། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཉམས་  
པ་དང། སངས་རྒྱས་ལ་མ་དད་པ་དང། ཆོས་ལ་མ་དད་པ་དང་དགེ་འདུན་ལ་མ་དད་པ་དང། ལས་ཀྱི་རྣམ་པར་སྨིན་པ་ལ་ཡིད་མི་ཆེས་པ་དང། ཚེ་འདི་གཙོ་བོར་བྱེད་པ་དང་  
ཚེ་ཕྱི་མའི་ཆོས་ལ་གཅེས་པར་མི་བྱེད་པ་དང། སོ་མ་ཉི་དང་ཡིད་གཉིས་དང། ཐེ་ཚོམ་དང། ཕོ་ཐེག་ཆེ་བ་དང། འཇིགས་སུ་རུང་བའི་རང་བཞིན་ཅན་ཡིན་ཏེ། ཤཱ་རིའི་བུ་  
གང་ཟག་དེ་དག་ནི། ཆོས་འདུལ་བ་འདི་ལ་ངན་སྐྱུག་དང་འདྲ་བར་རིག་པར་བྱའོ། །མི་གཙང་བའི་ལུས་ཀྱི་ལས་དང་ལྡན་པ་དང། མི་གཙང་བའི་ངག་གི་ལས་དང་ལྡན་པ་  
དང། མི་གཙང་བའི་ཡིད་ཀྱི་ལས་དང་ལྡན་པ་དང། འཚོ་བ་མ་དག་པ་གང་ཡིན་པ་དེ་དག་ནི། ལུས་ཞིག་ནས་ཤི་བའི་འོག་ཏུ་སེམས་ཅན་དམྱལ་བར་ལྟུང་བར་འགྱུར་རོ། །དེ་  
དག་ནི༑ སངས་རྒྱས་རྣམས་དང། སངས་རྒྱས་ཀྱི་ཉན་ཐོས་རྣམས་དང། དེ་བཞིན་དུ་གཞན་ཡང་དགེ་བ་དོན་དུ་གཉེར་བ་རྣམས་དང་ཡོངས་སུ་མྱ་ངན་ལས་འདའ་བར་  
  
  
༄༅། །འདོད་པ་རྣམས་ཀྱིས་ཡོངས་སུ་སྤང་བའི་འོས་ཡིན་ནོ། །ཤཱ་རིའི་བུ། དཔེར་ན། ཙནྡན་དམར་པོ་དེ་ངན་སྐྱུག་བླུགས་པའི་སྣོད་དེར་བཅུག་ན། དེའང་མི་  
གཙང་བར་འགྱུར་ཞིང་སྨེད་པར་འགྱུར་རོ། །ཤཱ་རིའི་བུ། དེ་བཞིན་དུ་ཁྱིམ་པའམ། རབ་ཏུ་བྱུང་བ་ཚུལ་ཁྲིམས་ཀྱི་ཕུང་པོ་མ་རལ་བ་དང་ལྡན་པ་གང་དག་འབྱུང་བར་  
འགྱུར་བ་དེ་དག་ཀྱང་སྐྱེས་བུ་དམ་པ་མ་ཡིན་པ། སྡིག་པའི་གྲོགས་པོ་དེ་ལྟ་བུ་དེ་དག་བསྟན་ལ་བསྙེན་བཀུར་དང། བཀུར་སྟི་བྱས་ཏེ་ཚུལ་ཁྲིམས་ཀྱི་ཕུང་པོ་ཉམས་པ་  
དེ་དག་གི་རྗེས་སུ་བསླབ་ན། དེ་དག་ཀྱང་དེ་ཁོ་ནའི་རང་བཞིན་དུ་འགྱུར་རོ། །ཚུལ་ཁྲིམས་རལ་བ་དང། སྡོམ་པ་རལ་པ་དང། སྤྱོད་ལམ་རལ་པ་དང། སྤྱོད་པ་རལ་བ་  
དེ་དག་ལུས་ཞིག་ནས་ཤི་བའི་འོག་ཏུ་སེམས་ཅན་དམྱལ་བར་རབ་ཏུ་ལྟུང་བར་འགྱུར་རོ། །དེ་དག་སངས་རྒྱས་རྣམས་དང། སངས་རྒྱས་ཀྱི་ཉན་ཐོས་རྣམས་དང། དེ་  
བཞིན་དུ་གཞན་ཡང་དགེ་བ་དོན་དུ་གཉེར་བ་རྣམས་དང། ཡོངས་སུ་མྱ་ངན་ལས་འདའ་བར་འདོད་པ་རྣམས་ཀྱིས་ཡོངས་སུ་སྤང་བར་བྱ་བའི་འོས་ཡིན་ནོ། །ཤཱ་རིའི་  
བུ༑ དཔེར་ན། ཙནྡན་དམར་པོ་དེ་ངན་སྐྱུག་གིས་སྤགས་པའི་སྣོད་དེར་བཅུག་ན་དེ་ལའང་བྱ་བ་དང། སྒྲུབ་པ་ལ་མཐུ་ཡོད་པ་མ་ཡིན་ནོ། །ཤཱ་རིའི་བུ། ཅི་ནས་ཀྱང་ཙནྡན་  
  
  
གམ་ལུས་ལ་བྱུགས་ན། འདི་ལྟར་ངན་སྐྱུག་གི་རང་བཞིན་ཁོ་ན་ཡིན་པར་བལྟ་བར་བྱ་སྟེ། འདི་ལྟ་སྟེ། དྲི་མི་  
ཞིམ་པ་ཡིན་པའི་ཕྱིར་རོ། །ཤཱ་རིའི་བུ། དེ་བཞིན་དུ་ཅི་ནས་ཀྱང་དགེ་སློང་སྡིག་ཅན་དྲང་སྲོང་གི་རྒྱལ་མཚན་གྱིས་གཡོགས་པ་དགེ་འདུན་གྱི་དབུས་ན་འདུག་ན། འདི་ལྟར་  
དགེ་སློང་སྡིག་ཅན་གྱི་གནས་སྐབས་ཀྱི་རྣམ་པ་དང། ཚུལ་ཁྲིམས་འཆལ་པའི་དགེ་སློང་གི་རང་བཞིན་དེའང་དེ་དང་འདྲ་བར་བལྟ་བར་བྱའོ། །དེ་ཚངས་པ་མཚུངས་པར་  
སྤྱོད་པ་རྣམས་ཀྱིས་མི་གཙང་བ་ཡིན་པར་རིག་ནས་སྤོང་བར་བྱེད་དོ། །དེ་དགེ་སློང་དམ་པ་རྣམས་ཀྱིས་སྤངས་པ་ན་འཐབ་ཁྲོལ་ཆེན་པོ་བྱེད་དེ། དེ་ནི། ངས་སེམས་ཅན་  
དམྱལ་བ་ཆེན་པོར་འགྲོ་བར་འགྱུར་རོ། །ཞེས་གསུངས་ངོ། །ཤཱ་རིའི་བུ། འདི་ནི། ཚུལ་ཁྲིམས་འཆལ་པའི་དགེ་སློང་གི་འཆལ་པའི་ཚུལ་ཁྲིམས་ཀྱི་སྐྱོན་དྲུག་པ་ཡིན་  
ཏེ༑ ངན་སོང་ཡོངས་སུ་རྫོགས་པར་བྱ་བའི་ཕྱིར་ཞུགས་པ་ཡིན་ནོ་།ཤཱ་རིའི་བུ། གཞན་ཡང་ཚུལ་ཁྲིམས་འཆལ་པའི་དགེ་སློང་གིས་དེ་བཞིན་གཤེགས་པས་གསུངས་  
པའི་ཡང་དག་པའི་མདོ་སྡེ་འདི་ལྟ་བུ་འདི་དག་ཤེས་ནས་དགའ་བའམ་མགུ་བ་མི་འཐོབ་ཅིང་བདག་ཉིད་ལ་ལྷག་པར་ཡང་གནོད་པ་བྱེད་དེ་རང་གི་སྤྱོད་ལམ་ངན་པ་  
  
  
༄༅། །ལ་ཀུན་ཏུ་བལྟས་ནས་རང་ཉིད་ཡིད་གཉིས་ཟ་བར་འགྱུར་ཞིང་མདོ་སྡེ་འདི་ལྟ་བུ་འདི་དག་ནི། བདག་ཁོ་ནའི་ཆེད་དུ་གསུངས་ཀྱི། གཞན་ལ་ནི། མ་  
ཡིན་ནོ༑ ༑དེ་ཅིའི་ཕྱིར་ཞེ་ན། འདི་ལྟར་བདག་ཁོ་ནའི་སྐྱོན་ཀུན་ཏུ་སྣང་ངོ་སྙམ་མོ། །ཤཱ་རིའི་བུ། འདི་ནི། དགེ་སློང་ཚུལ་ཁྲིམས་རལ་པ་རྣམས་ཀྱི་མ་འདྲེས་པའི་ཆོས་  
ཡིན་ཏེ༑ དེས་དེ་ཐོས་ནས་ཐོག་མ་ཁོ་ནར་ཁྲོ་བ་སྐྱེད་པར་འགྱུར་རོ། །དེ་ཁྲོ་བའི་ཟིལ་གྱིས་ནོན་ནས་དགེ་སློང་ཆོས་སྨྲ་བ་ལ་མ་དད་པ་སྐྱེད་པར་བྱེད་དེ། དེ་བཞིན་གཤེགས་  
པས་གསུངས་པའི་མདོ་སྡེ་འདི་ལྟ་བུ་འདི་ལ་འདི་ནི། སངས་རྒྱས་ཀྱིས་གསུངས་པ་མ་ཡིན་ནོ། །ཞེས་སྨོད་ཅིང་སྐྱེ་བ་མང་པོ་ལ་འདུ་ཤེས་སུ་བྱེད་དོ། །དེ་ཅིའི་ཕྱིར་ཞེ་ན། ཤཱ་རིའི་  
བུ༑ འདི་ལྟར་ཚུལ་ཁྲིམས་འཆལ་པའི་དགེ་སློང་ནི། ཚུལ་བཞིན་མ་ཡིན་པ་དང་ལྡན་པའི་ཕྱིར་རོ། །ཤཱ་རིའི་བུ། ཡང་ཚུལ་བཞིན་ལ་སྦྱོར་བའི་དགེ་སློང་རྣམས་ནི། སྟོན་  
པའི་གསུང་ལ་སྨོད་པར་མི་བྱེད་དོ། །དེ་ཅིའི་ཕྱིར་ཞེ་ན། ཤཱ་རིའི་བུ། ཚུལ་ཁྲིམས་འཆལ་པའི་ལས་འདི་ནི། བྱིས་པའི་ལས་ཡིན་པའི་ཕྱིར་རོ། །རིགས་པ་མེད་པའི་ལས་  
འདི་ནི༑ འདི་ལྟ་སྟེ། དམ་པའི་ཆོས་ལ་སྨོད་པ་ཡིན་པའི་ཕྱིར་རོ་།དེ་བདག་ཉིད་རྨ་དང་བཅས་པ་དང། ཟུར་རྔུ་དང་བཅས་པར་ཤེས་ནས་ཟུར་རྔུ་རྣམས་གླེངས། གནད་  
  
  
ལྟ་བར་གྱུར་པ་རྣམས་བསྐུལ་བ་ན་མངོན་དུ་ཁྲོ་བར་བྱེད། འཁྲུག་པར་བྱེད། གནོད་སེམས་སྐྱེད། སླར་གནོད་པར་བྱེད། ཡོངས་སུ་ཡི་ཆད་པར་  
བྱེད༑ ཞུམ་ཞུམ་པོར་གྱུར་ཅིང་ཁྲོ་བ་དང། སྐྱོན་རབ་ཏུ་སྟོན་པར་བྱེད་དོ། །དེ་སངས་རྒྱས་ལ་མི་སྙན་པ་བརྗོད། ཆོས་ལ་སྨོད། དགེ་འདུན་ལ་སྐུར་པ་འདེབས་པར་བྱེད་  
དོ༑ ༑ཤཱ་རིའི་བུ། ཟབ་མོ་དམིགས་སུ་མེད་པ་དོན་དམ་པ་སྟོང་པ་སངས་རྒྱས་ཀྱི་བྱང་ཆུབ་ལ་མ་མོས་པའི་དགེ་སློང་ཇི་སྙེད་པ་དག་གིས་དེ་བཞིན་གཤེགས་པས་གསུངས་  
པའི་མདོ་སྡེ་འདི་ལྟ་བུ་འདི་ཐོས་ན། འདི་ནི། སངས་རྒྱས་ཀྱི་གསུངས་པ་མ་ཡིན་ནོ༑ །ཞེས་སྨོད་པར་བྱེད་ཅིང། དེ་ལྟར་སྐྱེ་བོ་ལ་འདུ་ཤེས་སུ་བྱེད་པར་འགྱུར་རོ། །ཤཱ་  
རིའི་བུ༑ འདི་ནི། དེ་བཞིན་གཤེགས་པས་ཆོས་ལ་སྨོད་པ་ཡིན་ནོ་།ཞེས་གསུངས་ཏེ། སྨོད་པ་གང་ཡིན་པ་ནི། དགེ་སྦྱོང་མ་ཡིན་ཤཱཀྱའི་སྲས་མ་ཡིན་ནོ། །སྐྱེས་བུ་  
གཏི་མུག་ཅན་དེ་ནི། སྲིད་པ་བྱེ་བ་ཕྲག་བརྒྱ་སྟོང་རྣམས་སུ་ཆད་པ་ཆེན་པོ་འཐོབ་ཅིང། གནོད་པར་བྱེད་པར་འགྱུར་བས་ཉམས་པའི་འོས་ཡིན་ནོ། །ཤཱ་རིའི་བུ། ཡང་དེ་  
ལྟ་བུའི་དགེ་སློང་རྣམས་ལ་ནི། གལ་ཏེ་སངས་རྒྱས་སྟོང་ངམ་སངས་རྒྱས་བྱེ་བ་བརྒྱ་ཕྲག་སྟོང་གིས་ཆོ་འཕྲུལ་རྣམ་པ་གསུམ་གྱི་ཆོས་བསྟན་ཀྱང། དེ་དག་ཁོ་ན་ཆོས་  
  
  
༄༅། །ཀུན་ཤེས་པར་མི་འགྱུར་ཞིང་འབྲས་བུ་ཐོབ་པར་མི་ནུས་སོ་།དེ་ཅིའི་ཕྱིར་ཞེན། འདི་ལྟར་སྐྱེས་བུ་དམ་པ་མ་ཡིན་པ་དེ་དག་གིས་འཕགས་པའི་ལམ་  
རྣམས་བགགས་པའི་ཕྱིར་ཏེ། དད་པ་དང་བྲལ་བ། ཟས་དང་བགོ་བ་ལྷུར་ལེན་པ། འཇིག་རྟེན་གྱི་ཟང་ཟིང་ལ་ཆུམས་པ་རྣམས་ནི། སེམས་ཅན་དམྱལ་བ་ཆེན་པོར་འདོང་  
བར་འགྱུར་རོ། །ཞེས་གསུང་ངོ། །ཤཱ་རིའི་བུ། ཡང་ཁྱོད་ལ་གོ་བར་བྱའོ། །ཁོང་དུ་ཆུད་པར་བྱའོ། །འདི་ལྟ་བུའི་ཆོས་དཀོན་མཆོག་ལ་སྨོད་པ་ནི། བདེ་འགྲོ་ལ་དགའ་  
བ་མ་ཡིན་གྱི། འདི་ལྟར་ངན་འགྲོ་ལ་རབ་ཏུ་དགའ་བ་དང། དམུས་ལོང་ལ་རབ་ཏུ་དགའ་བ་ཡིན་ནོ། །ཤཱ་རིའི་བུ། མངོན་པའི་ང་རྒྱལ་ཅན་དང། ཚུལ་ཁྲིམས་འཆལ་  
པ་དང། མ་ངེས་པའི་ཆོས་སྟོན་པའི་དགེ་སློང་རྣམས་ལས་དགེ་སློང་ཕལ་ཆེར་གྱིས་ངའི་བསྟན་པ་འདི་ནུབ་པར་འགྱུར་ཏེ། དེ་དག་ནི། འཚོ་བས་འཇིགས་པས་འཇིག་  
རྟེན་གྱི་ཟང་ཟིང་ལ་ཆུམས་པ་ཡིན་ནོ། །ཤཱ་རིའི་བུ། འདི་ལྟ་བུའི་ཆོས་དཀོན་མཆོག་ལ་དེ་ལྟར་སྨོད་པ་ཆེན་པོ་བྱེད་པ་ནི། འོས་པ་མ་ཡིན་ནོ། །གང་ལ་སངས་རྒྱས་  
བཅོམ་ལྡན་འདས་ཐམས་ཅད་ཀྱིས་འདི་ལྟར་གུས་པ་དང་བཅས་པ། འདི་ལྟར་ཞེ་ས་དང་བཅས་པ། རང་སངས་རྒྱས་ཐམས་ཅད་དང། དགྲ་བཅོམ་པ་ཐམས་ཅད་  
  
  
འདི་ལྟར་ཞེས་དང་བཅས་པ་མངོན་པའི་ང་རྒྱལ་ཅན་གྱི་དགེ་སློང་རྣམས་དང། ཚུལ་ཁྲིམས་འཆལ་པ་དང། མ་ངེས་པའི་ཆོས་སྟོན་  
པའི་དགེ་སློང་རྣམས་ཀྱིས་ཤིན་ཏུ་ཟིལ་གྱིས་གནོན་པ་དང། ཤིན་ཏུ་སྤོང་བར་འགྱུར་རོ། །དེ་དག་ནི། བརྐམ་ཆགས་དང་སྲེད་པས་ཟིལ་གྱིས་ནོན་པ་དང། འཚོ་བའི་ལམ་དུ་  
བྱིང་བ་དང། ཟང་ཟིང་ལྷུར་ལེན་པ་དང། ཕྲག་དོག་དང་སེར་སྣའི་ཀུན་ཏུ་སྦྱོར་བ་དང་ལྡན་པས་ཕན་ཚུན་དུ་རྩོད་པ་འབྱུང་བར་འགྱུར་རོ། །བྱེ་ནས་མི་མཐུན་པས་ཕན་ཚུན་  
དུ་གུས་པ་མེད་པ་དང། འཁུ་བ་དང་ཕྲག་དོག་གི་ལམ་གྱིས་འཁུ་བ་དང། སློབ་དཔོན་ལ་ཁྱད་དུ་གསོད་པ་དང། སྤྲེའུ་དང་འདྲ་བར་སྤྱོད་པ་དང། གདོལ་པ་དང། ལུས་མ་  
བསྒོམས་པ་དང། སྡིག་པའི་ལས་ཀྱི་མཐའ་འཆབ་པ་དག་དགེ་སྦྱོང་གི་ཆོས་རྣམས་ལས་ཤིན་ཏུ་ཉམས་པ་ཡིན་ནོ། །ཤཱ་རིའི་བུ། དེ་ལ་བདུད་སྡིག་ཅན་གྱིས་སྐྱེས་བུ་དམ་པ་  
མ་ཡིན་པ་སྡིག་པ་འདོད་པ། འདོད་ཆེན་ཆེ་བ། ཟང་ཟིང་ལྷུར་ལེན་པ། འཚོ་བའི་ལམ་དུ་བྱིང་བ་དེ་ལྟ་བུ་དེ་དག་གི་བསམ་པ་རིག་ནས་ཇི་ལྟར་ངའི་ཆོས་འདུལ་བ་འདི་རྣམ་  
པ་ལྔར་འགྱུར་བ་དེ་ལྟ་བུའི་གནས་སྐབས་དག་བྱེད་པར་འགྱུར་རོ་།དེ་དག་གིས་རྣམ་པ་ལྔར་ཕྱེ་ནས་རྩོད་པར་འགྱུར་ཞིང་དེ་དག་ཕན་ཚུན་དུ་ཁྱིམ་པ་དང་རབ་ཏུ་བྱུང་བ་  
  
  
༄༅། །རྣམས་ལ་མི་སྙན་པ་སྒྲོག་པར་འགྱུར་རོ། །འདི་ལྟ་སྟེ་དེ་ལྟར་གཅིག་ལ་གཅིག་ཁ་ཟེར་བ་དང། གཅིག་ལ་གཅིག་གུས་པ་མེད་པ་དང། ཞེ་ས་མེད་པ་  
དང། སྟོན་པའི་བཀའ་བཞིན་མི་བྱེད་པ་དེའི་ཚེ་དེ་དག་གཅིག་ལ་གཅིག་འདོམས་པར་མི་འགྱུར། རྗེས་སུ་སྟོན་པར་མི་འགྱུར་ཞིང། གང་དག་བྱ་བ་མ་ཡིན་པའི་གནས་  
བྱེད་པ་དག་མཐོང་ན་དེ་ལ་ཅུང་ཟད་ཀྱང་སྒོ་བར་མི་བྱེད་དེ། དེ་དག་སྐྲག་ནས་གནས་གཏོང་བའམ་ཡུལ་གཏོང་བར་བྱེད་ཀྱི། ཆོས་དང་མཐུན་པས་གདམས་ངག་འབོག་  
པའམ་རྗེས་སུ་བསྟན་པར་མི་ནུས་སོ། །དེ་དག་ཕྱོགས་སུ་ལྷུང་ནས་གཅིག་ལ་གཅིག་བྱིས་པའི་ངའོ་སྙམ་པའི་ང་རྒྱལ་འབྱིན་པར་འགྱུར་ཞིང་ཕན་ཚུན་ནས་རང་གི་སྡེ་  
པའི་ཕྱོགས་སྤོང་བར་འགྱུར་རོ། །ཤཱ་རིའི་བུ། དེ་དག་ནི། མཐོང་ནའང་ཕན་ཚུན་དུ་དགའ་བར་མི་འགྱུར་ན་གདམས་ངག་དང་རྗེས་སུ་བསྟན་པ་ལེན་པ་ལྟ་ཅི་སྨོས་ཏེ་  
དེ་ནི༑ གནས་ཡོད་པ་མ་ཡིན་ནོ། །ཤཱ་རིའི་བུ། དེ་བཞིན་གཤེགས་པ་བཞུགས་ན་སངས་རྒྱས་དཀོན་མཆོག་གཅིག། ཆོས་དཀོན་མཆོག་གཅིག། དགེ་འདུན་དཀོན་  
མཆོག་གཅིག་ཡིན་ན། ཡོངས་སུ་མྱ་ངན་ལས་འདས་ནས་ནི། བསྟན་པའང་རྣམ་པ་ལྔར་འགྱུར་རོ། །ཤཱ་རིའི་བུ། བདུད་སྡིག་ཅན་གྱིས་འདུན་པ་བྱིན་པའི་སྐྱེས་བུ་  
  
  
འགྱུར་ཏེ། དེ་ལ་དེ་བཞིན་གཤེགས་པ་ཐམས་ཅད་མཁྱེན་པ། ཐམས་ཅད་གཟིགས་པ། མངོན་སུམ་དུ་གྱུར་པ་  
ན་ནི༑ བདུད་སྡིག་ཅན་གྱིས་རྨོངས་པར་བྱ་མི་ནུས་སོ། །ཤཱ་རིའི་བུ། གང་ཡང་བསྟན་པ་འདི་ལ་བདུད་སྡིག་ཅན་དགེ་སྦྱོང་གི་གཟུགས་སུ་མངོན་པར་སྤྲུལ་ནས་ལོག་པར་འཛིན་  
པ་རྣམ་པ་དུ་མ་རབ་ཏུ་སྟོན་ཅིང། དེ་ལ་སྐྱེ་བོ་མང་པོ་རབ་ཏུ་འགོད་པར་འགྱུར་བའི་དུས་དེ་དང་དེ་དག་འབྱུང་བར་འགྱུར་རོ། །དེ་ལོག་པར་འཛིན་པ་འདི་ལྟ་བུ་འདི་དག་རབ་  
ཏུ་སྟོན་པར་འགྱུར་ཏེ། ཡིད་ཀྱི་ཁམས་ཀྱི་གཞི་ལྔ་པོ་འདི་ལྟ་སྟེ་ཆ་དང་མཐུན་པའི་གཞི་དང། ཟད་པའི་ཆ་དང་མཐུན་པའི་གཞི་དང། ཐམས་ཅད་ཡོད་པར་སྨྲ་བའི་གཞི་  
དང། གང་ཟག་གི་གཞི་དང། དམིགས་པའི་གཞིའོ། །ཤཱ་རིའི་བུ་ལོག་པར་འཛིན་པ་འདི་ལྟ་བུ་འདི་དག་རབ་ཏུ་སྟོན་པར་འགྱུར་ཏེ། འདི་ནི། སངས་རྒྱས་རྣམས་དང་  
ཉན་ཐོས་རྣམས་ཀྱིས་ཀྱང་མ་བཤད་དོ། །དེའི་ཚེ་བདུད་སྡིག་ཅན་གྱིས་དེ་དག་མངོན་པར་ཟིལ་གྱིས་མནན། རྨོངས་པར་བྱས། རྨུགས་པར་བྱས། ལྷག་པར་ཐིབས་ཀྱིས་  
མནན༑ མཐུ་ཅན་དུ་བྱས། མངོན་པར་ཞེན་པར་བྱས་ནས་རང་རང་གི་ལྟ་བ་མཆོག་ཏུ་འཛིན་ཏེ། འདི་ཁོ་ན་བདེན་གྱི་གཞན་གྱི་འདི་ཁོ་ན་ནི། རྨོངས་པ་ཡིན་ནོ། །ཞེས་  
  
  
༄༅། །གླེང་བར་བྱེད་དོ། །ཤཱ་རིའི་བུ། འདི་ལྟར་དེ་བཞིན་གཤེགས་པས་མ་འོངས་པའི་ཆོས་ཀྱི་བར་ཆད་ལ་ཀུན་ཏུ་གཟིགས་ནས་སྔ་ནས་བདུད་སྡིག་ཅན་གྱི་  
ཕྱོགས་གཅད་པ་དང། གཞོམ་པའི་ཕྱིར་འདི་ལྟ་བུའི་མདོ་སྡེ་འདི་ཡང་དག་པར་སྟོན་ཏོ། །ཤཱ་རིའི་བུ། དེའི་ཚེ་མངོན་པའི་ང་རྒྱལ་ཅན་གྱིས་ཛམྦུའི་གླིང་འདི་རབ་ཏུ་གང་  
བར་འགྱུར་རོ། །དེ་དག་གནས་སྐབས་ཙམ་གྱིས་མ་ཐོབ་པར་ཐོབ་བོ་སྙམ་པའི་འདུ་ཤེས་ཅན་དུ་འགྱུར་ཏེ། དེ་དག་འཆི་བའི་དུས་ཀྱི་ཚེ་ཕལ་ཆེར་ངན་འགྲོ་རྣམས་སུ་  
རབ་ཏུ་ལྟུང་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ་འདི་ལྟར་སྐྱེས་བུ་བླུན་པོ་དེ་དག་གིས་བདག་ནི། ཡུན་རིང་མོ་ཞིག་ནས་འདོད་ཆགས་དང་བྲལ་བ་ཡིན་ནོ།།  
ཞེས་གཞན་ལའང་དེ་ལྟ་བུའི་འདུ་ཤེས་སུ་བྱེད་ཅིང་དེ་དག་དགྲ་བཅོམ་པའི་བསོད་སྙོམས་ལ་ལོངས་སྤྱོད་པས་ལྷ་དང་བཅས་པའི་འཇིག་རྟེན་གྱི་ཆོམ་རྐུན་པ་ཡིན་པའི་  
ཕྱིར་རོ༑ ༑ཤཱ་རིའི་བུ། སྐྱེས་བུ་དམ་པ་མ་ཡིན་པ་དེ་དག་གིས་དེ་བཞིན་གཤེགས་པས་གསུངས་པའི་མདོ་སྡེ་དོན་དམ་པའི་གཏམ་གསུངས་པ་ཐོས་ནས་གཡང་སའི་  
འདུ་ཤེས་སུ་འགྱུར་ཞིང་སྐྲག་པ་ཆེན་པོ་སྐྱེ་བར་འགྱུར་རོ། །ཤཱ་རིའི་བུ། བཟོད་པ་མཆོག་ལ་མོས་པར་མི་འགྱུར་བ་གང་ཡིན་པ་དེ་དག་ཕན་ཚུན་ནས་གཅིག་ཏུ་  
  
  
ཤཱ་རིའི་བུ། དེའི་ཚེ་མངོན་པའི་ང་རྒྱལ་ཅན་གྱི་ཕྱོགས་མང་བར་འགྱུར་རོ། །དེའི་ཚེ་བདུད་སྡིག་ཅན་གྱིས་ཁྱིམ་པ་  
དང་རབ་ཏུ་བྱུང་བ་རྣམས་ཀུན་ནས་བསྐུལ་བར་འགྱུར་ཞིང། གང་ཡང་ཆོས་མ་ཡིན་པའི་ཕྱོགས་ཡོངས་སུ་འཛིན་པར་འགྱུར་རོ། །དེའི་ཚེ་ཆོས་སྨྲ་བའི་ཕྱོགས་ནི། ཉུང་ཞིང་ཚར་  
བཅད་པར་འགྱུར་རོ། །ཤཱ་རིའི་བུ། དེའི་ཚེ་དགེ་སློང་གསར་བུ་རྣམས་ལས་ཤེས་རབ་རྣོན་པོ་ཕལ་ཆེར་འབྱུང་བར་འགྱུར་རོ། །དེ་ཅིའི་ཕྱིར་ཞེ་ན། ཤཱ་རིའི་བུ། འདི་ལྟར་གང་  
དག་བསྟན་པ་འདི་ལ་རབ་ཏུ་བྱུང་ནས་ཀུན་ནས་ཉོན་མོངས་པའི་སྤྱོད་པ་ལ་སྤྱད་པ་ཡིན་མོད་ཀྱི། དེ་དག་ལས་མང་དུ་མི་རྣམས་སུ་སླར་སྐྱེ་བ་བླངས་ཤིང་རབ་ཏུ་འབྱུང་བའི་  
ཕྱིར་དེ་དག་མྱུར་བ་ཁོ་ནར་མངོན་པར་བྱུང་བ་དག་ཡིན་པའི་ཕྱིར་རོ། །ཤཱ་རིའི་བུ། དགེ་སློང་དེ་དག་ནི། སངས་རྒྱས་ཀྱི་གསུང་དོན་དམ་པར་གང་ཡིན་ཞེས་ཡོངས་སུ་  
འདྲི་བའི་རང་བཞིན་ཅན་དུ་འགྱུར་རོ། །ཤཱ་རིའི་བུ། དེ་ལ་མངོན་པའི་ང་རྒྱལ་ཅན། བདུད་ཀྱི་ཕྱོགས་ལ་ཞེན་པ། འཚོ་བའི་ཡོ་བྱད་ལྷུར་ལེན་པ། སོ་སོའི་སྐྱེ་བོ་བྱིས་པ་རྣམས་  
ཀྱིས་དགྲ་བཅོམ་བར་བཀུར་པ་དག་འབྱུང་བར་འགྱུར་ཏེ། དེ་དག་དེ་རྣམས་ཀྱི་དྲུང་དུ་དོང་ནས་འདི་སྐད་ཅེས་བཙུན་པ་དག། ཆོས་འདུལ་བ་འདི་ལ་རབ་ཏུ་བྱུང་ནས་ཅི་  
  
  
༄༅། །ཞིག་བསྒོམ་པར་བྱ། སངས་རྒྱས་ཀྱི་གསུང་ནི། དོན་དམ་པར་གང་ཡིན་ཞེས་འདྲི་བར་བྱེད་དོ། །ཤཱ་རིའི་བུ། དེ་ནས་མངོན་པའི་ང་རྒྱལ་ཅན་གྱི་དགེ་སློང་  
གནས་བརྟན་རྒན་པོ་རྨོངས་པ། འཁོགས་པ། ལམ་གོལ་བར་གཞོལ་བ་དག་ལ་དགེ་སློང་གསར་བུ་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ་དེ་དག་གིས་དྲིས་པ་ན་  
འདི་སྐད་ཅེས་ལུས་ཀྱིས་ལེགས་པར་སྤྱད་པ་དང། ངག་གིས་ལེགས་པར་སྤྱད་པ་དང། ཡིད་ཀྱིས་ལེགས་པར་སྤྱད་པ་དང། ཚུལ་ཁྲིམས་ཀྱི་སྡོམ་པ་ལ་གནས་པ་དང་  
ཀློག་པ་དང། འདོན་པ་དང། མང་དུ་ཐོས་པ་ལ་མངོན་པར་བརྩོན་པ་དང། སངས་རྒྱས་ལ་ཡིད་དང་བ་སྟེ། འདི་ནི། རྗེས་སུ་མཐུན་པའི་བཟོད་པ་ཡིན་ནོ། །དེ་ལྟ་མོད་  
ཀྱི་སེམས་ལ་དམིགས་པ་ཉེ་བར་སྦྱར་ཏེ། ནམ་ཞིག་ན་སྡུག་བསྔལ་གྱི་ཕུང་པོ་ཆེན་པོ་འདི་སྤངས་པར་འགྱུར་ཞིང་མྱ་ངན་ལས་འདས་པ་ལ་དམིགས་པར་འགྱུར་ཞེས་  
ཡིད་ལ་བྱེད་པ་བསྐྱེད་པར་བྱའོ། །ཕུང་པོ་རྣམས་དང། ཁམས་རྣམས་དང། སྐྱེ་མཆེད་རྣམས་ལ་ཡིད་འབྱུང་བར་བྱེད་པའམ། དབེན་པར་སོང་སྟེ། ཡང་ཕུང་པོ་རྣམས་  
དང། ཁམས་རྣམས་དང། སྐྱེ་མཆེད་རྣམས་ལ་མི་རྟག་པ་ལ་སོགས་པར་ཡིད་ལ་བྱེད་པ་དང། ཡང་ལུས་ལ་མི་གཙང་བ་རྣམ་པ་དུ་མའི་འདུ་ཤེས་ཉེ་བར་སྒྲུབ་པར་བྱེད་