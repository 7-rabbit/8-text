  
༄༅། །གལ་ཏེ་ཤིན་ཏུ་དགེ་བའི་རྒྱལ་རིགས་ནས་བྲམ་ཟེ་དགེ་བའི་བར་དུ་གང་ཞིག་ཡོན་ཏན་སྔར་གསུངས་པ་རྣམས་དང་ལྡན་ན་བདག་ཅག་འཁོར་དང་བཅས་ཏེ་དེ་ལ་  
སྲུང་ཞིང་སྐྱོབ་པ་དང། ཡོངས་སུ་བྲལ་བའི་ཆོས་རྣམ་པ་བཅུ་པོ་འྡིའང་ཐོབ་པར་བགྱིད་དོ། །བཅོམ་ལྡན་འདས་གཞན་ཡང། རྒྱལ་རིགས་དགེ་བ་ནས་བྲམ་ཟེ་དགེ་བའི་བར་དུ་གང་གིས་  
སྔར་གསུངས་པའི་ཡོན་ཏན་ཡོངས་སུ་རྫོགས་པར་ནན་ཏན་བྱེད་ན་བདག་ཅག་འཁོར་དང་བཅས་ཏེ་བསྲུང་ཞིང་བསྐྱབ་པར་འཚལ་ལོ་།རྒྱལ་པོ་འཁོར་དང་བཅས་པ་དང། ཡུལ་དེ་ན་གནས་  
པའི་མི་ཐམས་ཅད་ཀྱང་ཆོས་རྣམ་པ་འདི་བཅུ་དང་ཡོངས་སུ་བྲལ་བར་བགྱིད་དོ། །བཅུ་གང་ཞེ་ན། ཡུལ་ཕ་རོལ་གྱི་དགྲ་ཐམས་ཅད་དང་ཡོངས་སུ་བྲལ་བ་དང། བདག་གི་ཡུལ་གྱི་དགྲ་  
ཐམས་ཅད་དང་བྲལ་བ་དང། བཀྲ་མི་ཤིས་པའི་ཡི་དྭགས་ཐམས་ཅད་དང་ཡོངས་སུ་བྲལ་བ་དང། ཐན་པ་དང་ཡོངས་སུ་བྲལ་བ་དང་གནོད་པར་འགྱུར་བའི་ཆར་ཆུ་དང་ཡོངས་སུ་བྲལ་བ་  
དང༑ དུས་མ་ལགས་པའི་ཚ་བ་དང། གྲང་བ་དང། རླུང་དང་ཆར་དྲག་པོ་དང། སད་དང། སེར་པ་གནོད་པར་འགྱུར་བ་ཐམས་ཅད་དང་ཡོངས་སུ་བྲལ་བ་དང། གཟའ་དང། ལྟས་  
ངན་དུ་གྱུར་པ་ཐམས་ཅད་དང་ཡོངས་སུ་བྲལ་བ་དང། མུ་གེའི་གནོད་པ་ཐམས་ཅད་དང་ཡོངས་སུ་བྲལ་བ་དང། དུས་མ་ཡིན་པར་ནད་ཀྱིས་འཆི་བར་འགྱུར་བ་དང་ཡོངས་སུ་བྲལ་བ་  
  
  
ལོག་པར་འཛིན་ཅིང་ངན་པར་ལྟ་བ་ཐམས་ཅད་དང་ཡོངས་སུ་བྲལ་བ་སྟེ། བཙུན་པ་བཅོམ་ལྡན་འདས། གལ་ཏེ་རྒྱལ་རིགས་དགེ་བའི་རྒྱལ་པོས་ཡོན་ཏན་སྔར་གསུངས་པ་དེ་དག་  
ཀུན་ལ་ནན་ཏན་བགྱིད་ཅིང་ཡོངས་སུ་རྫོགས་པར་བྱེད་ན་བདག་ཅག་འཁོར་དང་བཅས་པས་བསྲུང་ཞིང་བསྐྱབ་པར་འཚལ་ལོ། །རྒྱལ་པོ་འཁོར་དང་བཅས་པ་དང། ཡུལ་དེ་ན་གནས་པའི་མི་  
ཐམས་ཅད་ཀྱང་ཡོངས་སུ་བྲལ་བའི་ཆོས་བཅུ་པོ་འདི་དག་ཐོབ་པར་བགྱིད་དོ། །དེ་ནས་བཅོམ་ལྡན་འདས་ཀྱིས་ལྷའི་དབང་པོ་འཁོར་དང་བཅས་པ་ནས་ཤ་ཟའི་དབང་པོའི་བར་དུ་འཁོར་དང་  
བཅས་པ་ལ་ལེགས་སོ། །ལེགས་སོ་ཞེས་བསྟོད་ནས་ཁྱེད་རྣམས། འདི་སྐད་དུ། ཡི་དམ་བཅས་པའི་དངོས་པོ་འདི་དག་ཁྱེད་ཀྱིས་བྱ་བའི་རིགས་པ་སྟེ། དེའི་རྒྱུ་དེའི་རྐྱེན་གྱིས་ཁྱེད་ལའང་ཡུན་རིང་པོར་  
ཕན་པ་དང། བདེ་བའི་དོན་དུ་འགྱུར་རོ། །དེ་ནས་ཚངས་པ་ཆེན་པོ་ལྷའི་སྙིང་པོས་བཅོམ་ལྡན་འདས་ལ་ཡང་འདི་སྐད་ཅེས་གསོལ་ཏོ། །མ་མཆིས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་རིགས་  
དགེ་བ་ཐམས་ཅད་ཀྱི་སླད་དུ་ཡུལ་སྲུང་བ་ལ་སེམས་ཕྱིར་མི་ལྡོག་པའི་གཟུངས་ཆེན་པོའི་ཚིག་འདི་དག་འབུལ་ལོ། །ཡུལ་ཡོངས་སུ་བསྲུང་བའི་ཕྱིར་ཕྱིར་མི་ལྡོག་པའི་འཁོར་ལོ་ཞེས་བྱ་བའི་  
གཟུངས་སྔགས་ཆེན་པོའི་ཚིག་འདིའི་གཟི་བརྗིད་དང། མཐུས་མ་མཆིས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་རིགས་དགེ་བའི་རྒྱལ་པོ་ཐམས་ཅད་ལ་ཕས་རྒོལ་བའི་དགྲ་ཐམས་ཅད་ཀྱིས་  
  
  
༄༅། །མི་ཚུགས་པ་དང། ཕས་རྒོལ་བའི་དགྲ་ཐམས་ཅད་ཞི་ཞིང་རང་ལྡོག་པར་འགྱུར་བ་དང། ལུས་དང། ངག་དང། ཡིད་ཀྱི་ལས་ཤིན་ཏུ་སྡོམ་དང། མཁས་  
པ་རྣམས་ཀྱིས་བསྔགས་ཤིང་བསྟོད་པ་དང། སྡིག་པའི་ཆོས་ཡོངས་སུ་སྤོང་ཞིང་དགེ་བའི་ཆོས་ལ་རྟག་ཏུ་ནན་ཏན་བགྱིད་པ་དང་ངན་པར་ལྟ་བ་དང། ངན་པར་ཕྱོགས་པ་རྟག་ཏུ་སྤོང་  
ཞིང་ཐེག་པ་ཆེན་པོ་ལ་ཤིན་ཏུ་འབད་པའི་བརྩོན་འགྲུས་བརྟན་པས་ནན་ཏན་བགྱིད་པ་དང། སྣོད་དུ་གྱུར་པའི་སེམས་ཅན་ཚད་མེད་གྲངས་མེད་པ་ཡོངས་སུ་སྨིན་པར་བགྱིད་པ་དང་  
ཤེས་པ་གཞན་གྱི་དྲིང་ལ་མི་འབྲང་བར་མཁས་པའི་རང་བཞིན་ཅན་དུ་གྱུར་པ་ཕ་རོལ་ཏུ་ཕྱིན་པ་དྲུག་གི་རིན་པོ་ཆེའི་གཏེར་རྫོགས་པར་ནན་ཏན་བགྱིད་པས་ཁོང་ཁྲོ་བ་དང། སེར་  
སྣ་དང། ཕྲག་དོག་ལ་སོགས་པ་ཀུན་ནས་ཉོན་མོངས་པའི་དྲི་མ་ཐམས་ཅད་ཡོངས་སུ་སྤོང་བ་དང། མི་དང། མི་མ་ཡིན་པ་ལ་སོགས་པ་ཐམས་ཅད་ཀྱིས་བསྟི་སྟང་དང་བཅས་པས་  
སྐྱོབ་པར་འགྱུར་བ་དང། བྱ་བ་རྣམས་ལ་བརྗེད་མི་ངས་པ་དང་བསྡུ་བ་རྣམ་བཞིའི་དངོས་པོ་ལ་དགའ་བས་སེམས་ཅན་མི་གཏོང་བ་དང། རྟག་ཏུ་ཆོས་ཀྱི་སྣོད་བསོད་ནམས་ཀྱི་ཞིང་  
དུ་གྱུར་པ་དང་མི་འབྲལ་བར་འགྱུར་རོ། །ཡང་བཅོམ་ལྡན་འདས་ཀྱིས་ལྷའི་སྙིང་པོ་ལ་བཀའ་སྩལ་པ། ཁྱོད་ཀྱིས་མ་འོངས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་པོ་རྒྱལ་རིགས་  
  
  
ལོའི་སྙིང་པོ་ཞེས་བྱ་བའི་གཟུངས་ཆེན་པོའི་ཚིག་སྨྲོས་ཤིག་།ཡུལ་ཡོངས་སུ་བསྲུང་བ་ལ་ཕྱིར་མི་ལྡོག་པའི་འཁོར་ལོའི་སྙིང་པོ་ཞེས་  
བྱ་བའི་གཟུངས་ཆེན་པོའི་ཚིག་གི་མཐུ་དང། གཟི་བརྗིད་ཀྱིས་མ་འོངས་པའི་དུས་ན་སངས་རྒྱས་ཀྱིས་ཞིང་འདིར་རྒྱལ་པོ་རྒྱལ་རིགས་དགེ་བ་ཐམས་ཅད་ལ་ཕས་རྒོལ་བའི་དགྲ་ཐམས་ཅད་ཀྱིས་  
མི་ཚུགས་པ་ནས་དེ་བཞིན་དུ་རྒྱས་པར་སངས་རྒྱས་དང། སངས་རྒྱས་ཀྱི་འཁོར་གྱི་བར་དུ་ཐམས་ཅད་དང་མི་འབྲལ་བར་བསྲུང་བར་འགྱུར་བ་སྨྲོས་ཤིག་དེ་ནས་ཚངས་པ་ཆེན་པོ་ལྷའི་སྙིང་  
པོས་ཡུལ་ཡོངས་སུ་སྲུང་བ་ལ་ཕྱིར་མི་ལྡོག་པའི་འཁོར་ལོའི་སྙིང་པོ་ཞེས་བྱ་བའི་གཟུངས་ཆེན་པོའི་ཚིག་འདི་དག་སྨྲས་སོ། །ཏད་ཡ་ཐཱ། མུ་ནི་མོ་རི། མུ་ནི་གརྦྷེ། མུ་ནི་ཁི་ལི་དྷ་ཡ། མུ་  
ནི་རི་ག་བི་ཙ་ལེ། མུ་ནི་ཧ་ལི་ཏེ། མུ་ནི་ག་མེ། ཤུ་ཀླ་པཀྵེ་པཱ་ལ་ལ་པཀྵེ་མྲི་ལ་པཀྵེ། སོའུ་རི་ས་ཀྲི་ཏི། ཏོ་ར་ཎ་ཀྲི་ཙ་ལེ། པ་ཏ་ལ་ག་ཤ་ཀྲི་ཏེ། ཀུ་ཀུ་ལ་མྲི་ལ། ཨ་པཀྵ་སར་ཨོ་ད་  
ཧ་ཀི་ལི་པ་མུ་ནི་པཱ་ཐཱ་བ་སཱ་ཧཱ། ཚངས་པ་ཆེན་པོ་ལྷའི་སྙིང་པོས་གཟུངས་འདི་དག་སྨྲས་ནས་བཅོམ་ལྡན་འདས་ལའང་འདི་སྐད་ཅེས་གསོལ་ཏོ། །བཅོམ་ལྡན་འདས། འཁོར་མང་པོ་  
དང་བཅས་ཏེ་བདག་གིས་བཤད་པའི་གཟུངས་ཆེན་པོ་འདི་ལ་རྗེས་སུ་ཡི་རང་བར་མཛད་དུ་གསོལ། བཅོམ་ལྡན་འདས་ཀྱིས་ལེགས་སོ། །ལེགས་སོ་ཞེས་བཀའ་སྩལ་ཏོ། །འཁོར་མང་  
  
  
༄༅། །པོ་ཐམས་ཅད་ཀྱིས་ཀྱང་ལེགས་སོ། །ལེགས་སོ་ཞེས་སྨྲས་སོ། །དེ་ནས་བཅོམ་ལྡན་འདས་ཀྱིས་དེའི་ཚེ་ན་ཚེ་དང་ལྡན་པ་མཽངྒལ་ཡན་ཆེན་པོ་དང། བྱང་ཆུབ་སེམས་  
དཔའ་སེམས་དཔའ་ཆེན་པོ་བྱམས་པ་ལ་འདི་སྐད་ཅེས་བཀའ་སྩལ་ཏོ་།རིགས་ཀྱི་བུ། ཁྱོད་ཀྱིས་ཚངས་པ་ཆེན་པོ་ལྷའི་སྙིང་པོས་ཕུལ་བ་ཡུལ་ཡོངས་སུ་བསྲུང་བ་ལ་ཕྱིར་མི་ལྡོག་པའི་འཁོར་  
ལོའི་སྙིང་པོ་ཞེས་བྱ་བའི་གཟུངས་ཆེན་པོའི་ཚིག་འདི་དག་གཟུངས་སུ་ཟུངས་ཤིང། །མ་འོངས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་རིགས་དགེ་བའི་རྒྱལ་པོ་ཐམས་ཅད་ལའང་རྒྱས་པར་  
སྟོན་ཅིག་དེའི་རྒྱུ་དེའི་རྐྱེན་གྱིས་ན་རྒྱལ་རིགས་དགེ་བའི་རྒྱལ་པོ་འཁོར་དང་བཅས་པ་ཐམས་ཅད་དང། ཡུལ་དེ་ན་གནས་པའི་མི་ཐམས་ཅད་ལ་ཕན་པ་དང། བདེ་བའི་དོན་དུ་འགྱུར་ཏེ་  
རྟག་ཏུ་ཆོས་ཀྱི་འཁོར་ལོ་བསྐོར་བ་དང། ཤིན་ཏུ་གྲགས་པ་ཆེ་བ་དང། གཟི་བརྗིད་ཆེ་བར་འགྱུར་བ་དང། ངན་པར་ལྟ་བ་འཇོམས་ཤིང་ཡང་དག་པའི་ལྟ་བ་འཛུགས་པ་དང། ཆོས་ཀྱི་མིག་  
སྲུང་ཞིང་དཀོན་མཆོག་གསུམ་གྱི་གདུང་རྒྱུན་མི་འཆད་པར་འཚོ་བ་པ་དང། སེམས་ཅན་ཚད་མེད་དཔག་ཏུ་མེད་པ་ཡོངས་སུ་སྨིན་པར་བྱེད་པ་དང། ཐེག་པ་ཆེན་པོ་ལ་དད་པ་ཤིན་ཏུ་  
བརྟན་པ་དང། ཡུན་རིང་པོ་ནས་ཕ་རོལ་ཏུ་ཕྱིན་པ་དྲུག་བསྒོམ་པ་ལ་གནས་ཤིང་སྒྲིབ་པ་ཐམས་ཅད་བཅད་ནས་མྱུར་དུ་བས་མཐའི་གནས་བྱེད་པར་འགྱུར་རོ། །དེ་ནས་བཅོམ་ལྡན་  
  
  
བཅད་པ་འདི་དག་གསུངས་སོ། །དེ་ཚེ་ཚངས་ཆེན་ལྷ་ཡི་སྙིང་པོས་།རྐང་གཉིས་མཆོག་ལ་འདི་སྐད་ཞུས་སོ། །དབང་པོ་རྣ་  
བའི་སྐྱེ་བོ་དག་ནི། །ཏིང་ངེ་འཛིན་སྒོམ་ཞིང་བསོད་ནམས་བྱེད་མོས། །རྒྱལ་པོ་མཁས་པས་ཆོས་ལུགས་བྱས་པ། །ཤིན་ཏུ་འཁྱམ་པ་དག་ཅིང་བསྒྲལ་ཕྱིར། །སྤྱོད་པའི་དངོས་པོ་གསུམ་པོ་  
འདི་ལ། །གང་དག་ཐེ་ཚོམ་སེལ་ཅིང་མི་ལྡོག་བཅོམ་ལྡན་འདས་ཀྱིས་འདི་སྐད་བཀའ་སྩལ། །གལ་ཏེ་མི་གནས་མི་བྱ་མི་བྱས། །བློ་གྲོས་ཆེ་ཞིང་ཤེས་རབ་རྣོ་ཡང། །མཚམས་མེད་  
སེམས་ཅན་དམྱལ་བར་ལྟུང་འགྱུར། །མཁས་པ་མ་ཡིན་ཡང་དག་པ་དག་།སྡིག་པ་བཅུ་ཡི་འཁོར་ལོ་སྤྱོད་མོས། །དགེ་བའི་རྩ་བ་ཡོངས་སུ་བཅད་པས། །མྱུར་དུ་སེམས་ཅན་དམྱལ་  
བར་ལྟུང་འགྱུར། །ཏིང་ངེ་འཛིན་ནི་ཉོན་མོངས་ཀུན་གཅོད། །ཉན་པའི་བསོད་ནམས་ཀྱིས་ནི་མ་ཡིན། །དེ་བས་མྱ་ངན་འདའ་བར་འདོད་པ་།རྟག་ཏུ་བསམ་གཏན་ལ་ནི་མཉམ་གཞག་  
མཁས་པས་ཤིན་ཏུ་བརྩོན་འགྲུས་རྩོམ་པ། །ང་ཡི་ཡང་དག་ཆོས་ནི་སྲུང་འཛིན། །དུར་སྨྲིག་གྱོན་ལ་དད་ཅིང་གུས་པས། །ཉོན་མོངས་རྒྱ་མཚོ་ལས་ནི་གྲོལ་འགྱུར། །ཤིན་ཏུ་དབེན་པའི་བས་  
མཐར་གནས་ཏེ། །མཚམས་མེད་བྱེད་པ་རྣམ་པར་རིང་སྤངས། །ཚུལ་ཁྲིམས་འཛིན་ཅིང་ཏིང་འཛིན་སྒོམ་ལ། །དད་པས་སྲིད་པའི་རྒྱ་མཚོར་སྒྲོལ་འགྱུར། །ཐེག་པ་རྣམ་གསུམ་ཀུན་ལ་  
  
  
༄༅། །དད་པ། །ང་ཡི་ཡང་དག་ཆོས་ནི་རྒྱས་བྱེད། །དུར་སྨྲིག་གྱོན་ལ་མཆོད་པ་བྱས་ན། །ཡོན་ཏན་རྣམ་པའི་རྒྱ་མཚོར་ངས་འགྱུར། །གདུལ་དཀའི་སེམས་ནི་ཤིན་  
ཏུ་བཏུལ་ཏེ། །དགེ་སློང་རྣམས་ཀྱི་ཉེས་པ་མི་གླེང། །ཆོག་ཤེས་འཕགས་པའི་རིགས་འཚོ་བ་ནི། །རྐང་གཉིས་དམ་པའི་མཆོག་ཏུ་ངེས་འགྱུར། །དགེ་སློང་སྡིག་ཅན་དག་ནི་སྤངས་  
ཏེ༑ ༑འཕགས་པའི་སྤྱོད་པའི་གནས་པ་བསྟན་བྱ། །དགེ་འདུན་ནོར་ལ་མི་སྤྱོད་མི་ཟ། །མྱུར་དུ་བྱང་ཆུབ་ཆེན་པོ་འཐོབ་འགྱུར། །ཁམས་གསུམ་ཀུན་ན་བདེ་ཞིང་སྐྱིད་པ། །དེ་ཡང་དཀོན་  
མཆོག་གསུམ་ལས་བྱུང་བས། །དེ་བས་བདེ་ཞིང་སྐྱིད་པ་འདོད་པ་།རྟག་ཏུ་དཀོན་མཆོག་གསུམ་ལ་མཆོད་བྱོས། །གདོལ་པའི་རྒྱལ་པོ་དག་ལ་སོགས་པ། །དགེ་སློང་སྡིག་པ་སྤྱོད་  
པའི་གྲོགས་དག་དཀོན་མཆོག་གསུམ་ལ་ཉེས་པ་བསྐྱེད་པས། །མཚམས་མེད་སེམས་ཅན་དམྱལ་བར་ལྟུང་འགྱུར། །འབྲུ་མར་འཚིར་བ་བཅུ་ཡི་སྡིག་པ། །སྨད་འཚོང་གཅིག་གི་  
སྡིག་དང་དེ་མཉམ། །སྨད་འཚོང་མ་ནི་བཅུ་ཡི་སྡིག་དང། །ཆང་འཚོང་གཅིག་གི་སྡིག་དང་དེ་མཉམ། །ཆང་འཚོང་གནས་ནི་བཅུ་ཡི་སྡིག་དང། །ཤན་པ་གཅིག་གི་སྡིག་དང་དེ་  
མཉམ། །ཤན་པའི་གནས་ནི་བཅུ་ཡི་སྡིག་དང། །རྒྱལ་པོ་གཅིག་གི་སྡིག་དང་དེ་མཉམ། །ཡང་དག་དགེ་བའི་རྒྱལ་པོ་དག་ནི། །ང་ཡི་ཡང་དག་ཆོས་ཀུན་རྒྱས་བྱེད། །ཐེག་པ་རྣམ་  
  
  
།ཡོན་ཏན་རྣམ་པ་རྒྱ་མཚོར་དེས་འགྱུར། །རིན་ཆེན་སྣ་བདུན་འཛམ་གླིང་བཀང་སྟེ། །སངས་རྒྱས་དགེ་འདུན་རྣམས་ལ་ཕུལ་བའི། །བསོད་ནམས་ཕུང་པོ་  
ཐོབ་པ་དེས་ནི། །སངས་རྒྱས་ཆོས་སྲུང་ཙམ་དུ་མི་ཕོད། །སངས་རྒྱས་དགེ་འདུན་བཞུགས་པའི་གནས་དག་གླིང་བཞི་བཅུ་དང་མཉམ་པར་བྱས་པའི། །བསོད་ནམས་ཕུང་པོ་ཐོབ་པ་དེས་  
ཀྱང༑ ༑སངས་རྒྱས་ཆོས་སྲུང་ཙམ་ནི་མི་ཕོད། །སངས་རྒྱས་དག་གི་མཆོད་རྟེན་བརྩིགས་པ། །སྟོང་གསུམ་ཁམས་དང་མཉམ་པ་བྱས་པའི། །བསོད་ནམས་ཕུང་པོ་ཐོབ་པ་དེས་ཀྱང། །  
སངས་རྒྱས་ཆོས་སྲུང་ཙམ་ནི་མི་ཕོད། །དགྲ་བཅོམ་པ་ཡི་བཅིངས་བ་བཀྲོལ་ནས། །མཆོད་པ་རྣམ་པ་སྣ་ཚོགས་ཀུན་པས། །ཆོས་ཀྱི་བར་ཆད་མ་བྱས་པ་ཡི། །བསོད་ནམས་དེ་ནི་དེ་བས་  
མཆོག་འགྱུར། །བསྐལ་པ་བྱེ་བ་སྟོང་གི་བར་དུ། །མཁས་པས་ཏིང་འཛིན་བསྒོམས་པ་ཡི་ནི། །ཁྱད་པར་ཅན་གྱི་བློ་སྐྱེས་གང་བས་།ཆོས་སྲུང་བ་ཡི་བསོད་ནམས་དེ་ཆེ། །ཤིན་ཏུ་དགེ་  
བའི་རྒྱལ་པོ་གང་དག་སྡིག་བ་བཅུ་ཡི་འཁོར་ལོ་སྤངས་ཏེ། །ང་ཡི་ཡང་དག་ཆོས་འདི་བསྐྱབས་སམ། །དུར་སྨྲིག་གྱོན་པ་དག་ཀྱང་བསྲུངས་ན། །ངས་གསུངས་པ་ཡི་ཐེག་པ་གསུམ་དང། །  
གང་ཟག་དག་ལ་འཕྱ་སྐུར་མི་བྱེད། །ཀུན་ཀྱང་ཉན་ཅིང་མཆོད་པ་བྱེད་ལ། །ཆོས་སྨྲ་བ་ཡི་སྐྱབས་དང་མགོན་བྱེད། །དཀོན་མཆོག་གསུམ་ནོར་ཆུད་མི་གཟོན་ཅིང། །ཆོས་གོས་གྱོན་པའི་  
  
  
༄༅། །བར་ཆད་མི་བྱེད། །སྣོད་དང་སྣོད་མ་ཡིན་པ་ཀུན་ལ་།གུས་ན་དེ་ཡི་བསོད་ནམས་དཔེ་མེད། །ཇི་ལྟར་ཉི་མ་ལྔ་པོ་ཤར་ན་།རྒྱ་མཚོ་ཆེན་པོ་ཀུན་ནི་སྐེམས་  
ཏེ༑ ༑དེ་བཞིན་ང་ཡི་ཆོས་སྲུང་བ་དེ། །ཉོན་མོངས་པ་ཡི་རྒྱ་མཚོ་སྐེམས་འགྱུར། །ཇི་ལྟར་རླུང་གིས་འཇིག་པ་བྱུང་སྟེ། །རི་རྣམས་ཐམས་ཅད་འཇིག་པ་བཞིན་དུ། །ང་ཡི་ཆོས་ལ་སྲུང་བ་  
དེ་ཡང༑ ༑ཀུན་ནས་ཉོན་མོངས་ཐམས་ཅད་འཇོམས་འགྱུར། །ཇི་ལྟར་ཆུ་ཡི་འཇིག་པ་བྱུང་ཚེ། །ས་ཆེན་ཆུ་ཡིས་གཡེངས་ཏེ་འཇིག་འགྱུར། །དེ་བཞིན་ང་ཡི་ཆོས་སྲུང་བ་ཡང། །ཡིད་དུ་མི་  
འོང་འབྲས་བུ་འཇོམས་འགྱུར། །ཇི་ལྟར་རིན་ཆེན་ཡིད་བཞིན་ནོར་བུས་།འདོད་པ་ཐམས་ཅད་ཡོངས་སུ་རྫོགས་བྱེད། །དེ་བཞིན་ཐེག་པ་གསུམ་གྱི་ཆོས་ཀྱང། །སེམས་ཅན་ཀུན་གྱི་  
སྨོན་པ་རྫོགས་བྱེད། །གང་གིས་བུམ་པ་བཟང་པོ་རྙེད་ན། །དབུལ་དང་བྲལ་ཏེ་བདེ་སྐྱིད་ཐོབ་འགྱུར། །དེ་བཞིན་སངས་རྒྱས་ཆོས་དང་ཕྲད་པ། །ཐེ་ཚོམ་གཅོད་ཅིང་བྱང་ཆུབ་ཐོབ་འགྱུར་  
ཇི་ལྟར་བཅོ་ལྔའི་ཟླ་བ་ཉ་ན། །འོད་ཀྱིས་ནམ་མཁའ་ཐམས་ཅད་ཀུན་སྣང། །དེ་བཞིན་ཆོས་སྲུང་བ་ཡི་གང་ཟག་ཤེས་རབ་ཀྱིས་ཆོས་དབྱིངས་ཀུན་ཁྱབ། །ཇི་ལྟར་ནམ་མཁའ་ཀུན་ཏུ་  
མཉམ་ལ། །རྫས་ཀྱང་མེད་ཅིང་མཚན་མ་མེད་པ། །དེ་བཞིན་ཆོས་སྲུང་བ་ཡི་གང་ཟག་ཐམས་ཅད་ཆོས་ནི་རོ་གཅིག་པར་ཤེས། །ཇི་ལྟར་ཉི་མའི་འོད་ནི་བཀྱེ་བ། །འཇིག་རྟེན་མུན་པ་  
  
  
།དེ་བཞིན་ཆོས་སྲུང་བ་ཡི་གང་ཟག་།རྟག་ཏུ་འཇིག་རྟེན་ཀུན་ཏུ་བདེ་བྱེད། །ཤིན་ཏུ་རྒྱས་པ་ཆེན་པོའི་མདོ་སའི་སྙིང་པོ་འཁོར་ལོ་བཅུ་པ་ཞེས་བྱ་བ་ལས། གནས་ཤིང་  
སྤྱད་པར་མི་བྱ་བའི་ལེའུ་སྟེ་གསུམ་མོ།། །།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེ་སྙིང་པོ་ཞེས་བྱ་བ་འཁོར་གྱི་དཀྱིལ་འཁོར་དེའི་ནང་ན་འདུག་པ་ལས་  
ལངས་ཏེ། བཅོམ་ལྡན་འདས་ཀྱི་ཞབས་ལ་སྤྱི་བོས་གཏུགས་ནས་བླ་གོས་ཕྱོགས་གཅིག་ཏུ་བྱས་ཏེ། པུས་མོ་གཡས་པའི་ལྷ་ང་ས་ལ་བཙུགས་ནས་ཐལ་མོ་སྦྱར་བ་བཏུད་དེ་ཚིགས་སུ་བཅད་  
པས་གསོལ་པ། ཚུལ་ཁྲིམས་ཉམས་པས་རྣམ་དག་ཡོན་ཏན་སྟོར་བ་དག་།འཕགས་པའི་སྣོད་མིན་པ་ཡིས་སྲས་མ་ཡིན་ཞེས་གསུངས། །དགེ་སྦྱོང་ཆོས་ཉིད་སྤངས་ཤིང་ཐལ་བ་འདྲ་བ་  
དག་ང་ཡི་རྣམ་དག་འཁོར་འདིར་གནས་པ་མཛེས་པ་མིན། །དྲི་མ་གསུམ་གྱིས་བསྒོས་ཤིང་འགོག་དང་ལམ་སྟོར་བའི། །ཁྱད་པར་ཅན་གྱི་མཆོད་པ་གང་ཡང་དེས་མི་ཞུ། །ཕྱོགས་བཞིའི་  
དགེ་འདུན་དབང་བར་བསྔོས་པའི་ནོར་དག་ལ། །ཆ་ཤས་ཅུང་ཟད་ཙམ་ཡང་སྤྱོད་དུ་ངས་མ་གནང། །ཚུལ་ཁྲིམས་རྩ་བ་བཞི་ལས་གཅིག་ཙམ་ཉམས་པ་དག་དགེ་འདུན་འཁོར་དུ་མི་ཆུད་  
རྒྱ་མཚོའི་རོ་དང་མཚུངས། །ཅི་ཡི་སླད་དུ་དེང་འདིར་དགེ་སློང་སྡིག་ཅན་ལ། །སྙིང་རྗེས་དང་དུ་བླངས་ཏེ་ཆད་པས་མི་གཅོད་པར་།ཕྱིར་ཡང་དེ་ལ་མཆོད་པ་བྱོས་ཞེས་སྐུལ་མཛད་ཅིང། །བརྩེ་ལ་  
  
  
༄༅། །སྙིང་རྗེ་ཅན་གྱིས་ངན་སེམས་ཡོངས་སྤོངས་ལ། །དེ་ལ་བསྟི་སྟང་བཅས་ཏེ་བསྟན་པའི་ཆོས་མཉན་ན། །བསོད་ནམས་ཡེ་ཤེས་ཚོགས་ཐོབ་སྙིང་རྗེ་ཆེན་པོ་ཅན། །  
མངོན་ཤེས་འཇིག་རྟེན་སྐྱོང་བས་མདོ་སྡེ་གཞན་དག་ལ། །ཕྲ་ལ་ཟབ་པར་གྱུར་པའི་ཡང་དག་བྱང་ཆུབ་ལམ། །ཐེག་པ་ཆེན་པོ་དེ་ལ་ཁྱེད་ཀྱིས་དད་བྱས་ཤིང། །ཐེག་པ་གཉིས་ཀྱིས་གྲོལ་  
བའི་ལམ་དེ་སྤོངས་ཞེས་གསུངས། །ཅི་ཡི་སླད་དུ་དེང་འདིར་ཐེག་པ་གསུམ་བཤད་དེ། །ཀུན་གྱིས་དེ་ལ་ཉན་ཅིང་མཆོད་པ་བགྱི་བར་བསྐུལ་།དབང་པོ་སྟོབས་དང་བྱང་ཆུབ་དགེ་སྦྱོང་  
འབྲས་བུ་ཡང། །མདོ་སྡེ་འདི་ལས་འབྱུང་གི་གཞན་དུ་གསུངས་པ་མེད་།དཔེ་མེད་འཕགས་པའི་ལམ་ནི་ཡན་ལག་བརྒྱད་པ་འདིར། །ཐེག་པ་རྣམ་གསུམ་ཀུན་ཀྱང་ལམ་དེར་འཇུག་བྱེད་  
དེ༑ ༑རྣམ་པར་གྲོལ་བར་འདོད་པས་བརྩོན་འགྲུས་རབ་བསྐྱེད་ན། །སོ་སོར་རེ་བ་བཞིན་དུ་བྱང་ཆུབ་འཐོབ་པར་འགྱུར། །འགྲོ་བ་ཀུན་གྱིས་གཙོ་བོས་འདི་དག་རྣམ་དབྱེ་བ་སྔ་ཕྱིར་བསྟན་  
པ་འདི་དག་མི་འགལ་བསྟན་པ་ན། །ལྷ་དང་མི་དང་བྱང་ཆུབ་སེམས་དཔའི་འཁོར་ཐམས་ཅད། །ཡང་དག་བདེན་པ་རྟོགས་ཤིང་རྣམ་གྲོལ་དགའ་བ་བསྐྱེད། །ཐེག་པ་ཆེན་པོ་བཤད་པས་  
གང་ལ་ཕན་འགྱུར་དང། །ཐེག་པ་ཆེན་པོ་བཤད་པས་གང་ལ་གནོད་པར་འགྱུར། །ཉན་ཐོས་ཐེག་པས་རྣམ་པར་གྲོལ་བ་བཅུ་པོའི་ས་།བཤད་པ་ཐོས་ནས་གང་ལ་གནོད་དང་གང་ལ་ཕན་  
  
  
།གང་ཞིག་ཆོས་འདི་ཐོས་པས་གོང་ནས་གོང་དུ་འཕར། །གང་གིས་ཆོས་འདི་ཐོས་པས་ཕྱིར་ཞིང་ལྟུང་བར་འགྱུར་།ཇི་ལྟར་འདུས་བྱས་ཀུན་གྱི་སྐྱོན་གྱིས་སྐྱོ་བས་ན། །རྒ་དང་འཆི་  
བའི་རྒྱ་མཚོ་མྱུར་དུ་སྐེམས་པར་འགྱུར། །ཉིན་མཚན་དགེ་བ་རྣམས་ལ་ཤིན་ཏུ་བརྩོན་པ་དག་དོན་མཆོག་གང་ལ་གནས་ཤིང་ཐེག་པ་གང་བགྲོད་པས། །ཤིན་ཏུ་ཡངས་ཤིང་ཟབ་པའི་ཆུ་བོ་བཞི་  
ལས་སྒྲོལ། །འཇིག་རྟེན་སྐྱོང་བས་རྣམ་པར་ཕྱེ་སྟེ་ཀུན་སྲུངས་ཤིག་དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་ལ་འདི་སྐད་ཅེས་བཀའ་སྩལ་  
ཏོ༑ ༑ལེགས་སོ། །ལེགས་སོ། །རིགས་ཀྱི་བུ། ཁྱོད་སྐྱེ་བོ་ཚད་མེད་པ་ལ་ཕན་པ་དང། བདེ་བའི་དོན་གྱི་ཕྱིར་ལྷ་དང། མི་དང། ལྷ་མ་ཡིན་ལ་སོགས་པའི་དོན་ཆེན་པོའི་ཕྱིར་དེ་བཞིན་གཤེགས་པ་ལ་  
ཤིན་ཏུ་ཟབ་མོའི་དོན་འདི་དག་ཞུས་པ་ལེགས་སོ། །ཤིན་ཏུ་ལེགས་པར་ཉོན་ལ་ཤིན་ཏུ་ཡིད་ལ་ཟུངས་ཤིག་དང། ངས་ཁྱོད་ལ་རྣམ་པར་ཕྱེ་སྟེ་བཤད་དོ་ཞེས་བཀའ་སྩལ་ནས། བྱང་ཆུབ་  
སེམས་དཔའ་རྡོ་རྗེའི་སྙིང་པོས་བཅོམ་ལྡན་འདས་ལ་སླར་ཉན་ཏོ་།བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། གང་ཟག་རྣམ་པ་བཅུ་པོ་འདི་དག་ནི་འཁོར་བར་འཁོར་ཞིང་མི་ལུས་  
ཤིན་ཏུ་རྙེད་པར་དཀའོ། །གང་ཟག་རྣམ་པ་བཅུ་གང་ཞེན། འདི་ལྟ་སྟེ། དགེ་བའི་རྩ་བ་མི་སྐྱེད་པ་དང། བསོད་ནམས་ཀྱི་ལས་མི་བྱེད་པ་དང། ཀུན་ནས་ཉོན་མོངས་པའི་ཉིང་མཚམས་  
  
  
༄༅། །སྦྱོར་བ་དང། གྲོགས་པོ་སྡིག་པའི་རྗེས་སུ་སྤྱོད་པ་དང། འཇིག་རྟེན་ཕྱི་མའི་སྡུག་བསྔལ་གྱི་འབྲས་བུ་ལ་འཇིགས་བར་མི་ལྟ་བ་དང། འདོད་ཆགས་བདོ་བར་འགྱུར་  
བ་དང། ཞེ་སྡང་བདོ་བར་འགྱུར་བ་དང། གཏི་མུག་བདོ་བར་འགྱུར་བ་དང། སེམས་མྱོས་ཤིང་འཁྲུགས་པ་དང། ལོག་པར་ལྟ་བའི་སྡིག་པ་ཅན་དམ་དུ་འཛིན་པ་སྟེ། གནས་ཤིང་སྤྱད་པར་  
མི་བྱ་བ་རྣམ་པ་བཅུ་པོ་འདིའི་རྒྱུས་སེམས་ཅན་དག་ཚུལ་ཁྲིམས་ཀྱི་རྩ་བའི་འཇིག་ཅིང་ཚུལ་ཁྲིམས་ཉམས་པར་བྱེད་པས་ངན་སོང་དུ་ལྟུང་བར་འགྱུར་རོ། །གནས་ཤིང་སྤྱད་པར་མི་བྱ་བ་རྣམ་པ་  
བཅུ་པོ་གང་ཞེ་ན། འདི་ལྟ་སྟེ། ངའི་བསྟན་པ་ལ་རབ་ཏུ་བྱུང་བ་དག་ལ་ལ་ནི་ལྷག་པའི་སྤྱོད་པ་ཉམས་ལ་མོས་པ་མ་ཉམས་པའང་ཡོད། ལ་ལ་ནི་མོས་པ་ཉམས་ལ་ལྷག་པའི་སྤྱོད་པ་མ་ཉམས་  
པའང་ཡོད། ལ་ལ་ནི་ལྷག་པའི་སྤྱོད་པ་དང། མོས་པ་གཉིས་ཀ་ཉམས་པའང་ཡོད། ལ་ལ་ནི་ཚུལ་ཁྲིམས་ཉམས་ལ་ལྟ་བ་མ་ཉམས་པའང་ཡོད། ལ་ལ་ནི་ལྟ་བ་ཉམས་ལ་ཚུལ་ཁྲིམས་མ་  
ཉམས་པའང་ཡོད། ལ་ལ་ནི་ཚུལ་ཁྲིམས་དང། ལྟ་བ་གཉིས་ཀ་ཉམས་པའང་ཡོད་དོ། །ལ་ལ་ནི་ལྷག་པའི་སྤྱོད་པ་དང། མོས་པ་དང། ཚུལ་ཁྲིམས་དང། ལྟ་བ་མ་ཉམས་ཀྱང་སྡིག་པའི་  
གྲོགས་པོའི་དབང་དུ་གྱུར་ཏེ་གནས་ཤིང་སྤྱད་པར་མི་བྱ་བ་དག་བྱེད་པའང་ཡོད། ལ་ལ་ནི་དགེ་བའི་བཤེས་གཉེན་ལ་སྟེན་པའི་དབང་དུ་གྱུར་ཀྱང་གླེང་པའི་རང་བཞིན་ཅན་ལུག་བཞིན་དུ་  
  
  
དགེ་བའི་བཤེས་གཉེན་གྱིས་དགེ་བ་དང། མི་དགེ་བའི་ཆོས་བསྟན་པ་ཐོས་ཀྱང་མི་གོ་མི་འཛིན་མི་ཤེས་ཏེ། དེའི་རྒྱུ་དེའི་རྐྱེན་གྱིས་གནས་ཤིང་  
སྤྱད་པར་མི་བྱ་བ་དག་བྱེད་དེ། ནོར་དང། རིན་པོ་ཆེ་དང། འཚོ་བའི་ཡོ་བྱད་རྣམ་པ་སྣ་ཚོགས་ཀྱིས་མི་སྐྱོ་བར་ཀུན་ཏུ་འཚོལ་བའི་རྒྱུས་སེམས་འཁྲུགས་པས་གནས་ཤིང་སྤྱད་པར་མི་བྱ་བ་དག་བྱེད་  
པའི་འདུས་བྱས་ཀྱི་ནད་མང་པོས་གཟིར་ཅིང་གདུངས་པའི་འཇིག་རྟེན་པའི་ལྷ་རྗེད་པ་དང། སྔགས་ལ་སོགས་པ་བྱེད་པ་དེའི་རྒྱུ་དེའི་རྐྱེན་གྱིས་གནས་པ་དང། སྤྱད་པར་མི་བྱ་བ་དག་བྱེད་དོ། །འདི་ལྟར་  
གནས་པ་དང། སྤྱད་པར་མི་བྱ་བ་རྣམ་པ་བཅུ་པོའི་རྒྱུས་སེམས་ཅན་དག་ཚུལ་ཁྲིམས་ཀྱི་རྩ་བ་ཉམས་ཤིང་མཐོང་བའི་ཆོས་ལ་འཕགས་པའི་སྣོད་དུ་མ་གྱུར་པ་དང། ཚུལ་ཁྲིམས་ཉམས་པའི་ཕྱིར་  
ངན་སོང་དུ་ལྟུང་བར་འགྱུར་རོ། །རིགས་ཀྱི་བུ། གང་ཟག་གང་ལྷག་པའི་སྤྱོད་པ་ཉམས་ཀྱང་མོས་པ་མ་ཉམས་པ་དག་གནས་པ་དང་སྤྱད་པར་མི་བྱ་བ་གང་ཡང་རུང་བ་རྣམ་པ་གཅིག་གི་རྒྱུས་རྩ་  
བའི་སྡིག་གཅིག་ཉམས་པ་ལས་དེ་ཤིན་ཏུ་འཇིགས་སྐྲག་སྟེ་འཛེམ་པ་དང། ངོ་ཚ་བས་ཕྱིན་ཆད་གང་ཡང་མི་བྱེད་པར་སྡིག་པ་སྤངས་ན་དེ་བཞིན་གཤེགས་པས་དེ་ལ་ཕན་གདགས་པའི་ཕྱིར་  
ལམ་སུན་འབྱིན་པའི་དགེ་སྦྱོང་ཞེས་གསུངས་སོ། །དེ་ཅིའི་ཕྱིར་ཞེ་ན། དེ་ལྟ་བུའི་སྡིག་པ་ཆེན་པོའི་ལས་བྱས་ཀྱང་འཕྲལ་དུ་མི་འཆབ་པར་མཐོལ་ཏེ། འཛེམ་པ་དང། ངོ་ཚ་བས་འགྱོད་ཚངས་  
  
  
༄༅། །བྱས་ན། དེས་དེ་ལྟར་འཛེམ་པ་དང། ངོ་ཚ་བས་སོ་སོར་བཤགས་པས་སྡིག་པ་བྱང་བའི་ཕྱིར་ཕྱིན་ཆད་བྱེད་པའི་རྒྱུན་གཅོད་པར་འགྱུར་རོ། །དེས་དགེ་སྦྱོང་གི་ལས་  
དང༑ ཆོ་གར་བྱ་བ་ཐམས་ཅད་ཀྱི་ནང་དུ་མི་ཆུད་ལ། བསྐྲད་པར་བྱ་ཞིང་དགེ་སྦྱོང་གི་འཚོ་བའི་ཡོ་བྱད་ཐམས་ཅད་ལའང་སྤྱོད་དུ་མི་དབང་མོད་ཀྱི། གང་ཟག་དེ་ནི་ཐེག་པ་གསུམ་གྱི་ཆོས་ཀྱི་  
སྣོད་དུ་འགྱུར་བས། དེ་བཞིན་གཤེགས་པས་ཐུགས་བརྩེ་བའི་ཕྱིར་དེ་ལ་བར་མར་ནི་ཉན་ཐོས་ཀྱི་ཐེག་པའི་ཆོས་ཀྱང་འཆད་དོ། །བར་བར་ནི་རང་སངས་རྒྱས་ཀྱི་ཐེག་པའི་ཆོས་ཀྱང་འཆག་  
དོ༑ ༑བར་བར་ནི་དེ་ལ་བླ་ན་མེད་པའི་ཐེག་པའི་ཆོས་ཀྱང་བཤད་པས་སྐྱེ་བ་གཉིས་སམ། གསུམ་ན་སྨོན་ལམ་གྱི་མཐུ་དང། དགེ་བའི་བཤེས་གཉེན་གྱི་མཐུས་སྡིག་པའི་ལས་བྱས་པ་སྡིག་  
པར་གྱུར་པ་ཐམས་ཅད་བྱང་སྟེ། ལ་ལ་ནི་ཉན་ཐོས་ཀྱི་ཐེག་པའི་འབྲས་བུ་ཐོབ་བོ། །ལ་ལ་ནི་རང་སངས་རྒྱས་ཀྱི་ཐེག་པས་མྱ་ངན་ལས་འདའོ། །ལ་ལ་ནི་ཤིན་ཏུ་རྒྱ་ཆེ་བ་བླ་ན་མེད་པའི་ཐེག་པའི་  
དོན་རྟོགས་པར་འགྱུར་བའང་སྲིད་དོ། །གཞུང་དེ་བཞིན་དུ་ཚུལ་ཁྲིམས་ཉམས་ལ་ལྟ་བ་མཉམས་པའང་ཤེས་པར་བྱའོ། །གང་ཟག་གང་མོས་པ་ཉམས་ལ་ལྷག་པའི་སྤྱོད་པ་མ་ཉམས་  
ཆེན་དེ་བཞིན་གཤེགས་པས་དེ་ལ་ཕན་གདགས་པའི་ཕྱིར་ཚངས་པའི་གནས་པ་ནི་བསླབ་པའི་ཆོས་སྟོན་ཏེ། འདི་ནི་ཉན་ཐོས་ཀྱི་ཐེག་པའི་སྣོད་དོ། །འདི་ནི་རང་སངས་རྒྱས་ཀྱི་ཐེག་པའི་སྣོད་  
  
  
།གང་ཟག་གང་ལྷག་པའི་སྤྱོད་པ་དང། མོས་པ་གཉི་ག་ཉམས་ན་དེ་ཐེག་པ་གང་གི་ཆོས་ཀྱི་སྣོད་དུའང་མི་འགྱུར་མོད་ཀྱི། དེ་བཞིན་གཤེགས་པས་དེ་ལ་ཕན་གདགས་པའི་ཕྱིར་སྦྱིན་  
པའི་བསྔགས་པ་འཆད་དོ། །གང་ཟག་གང་ལྟ་བ་ཉམས་ལ་ཚུལ་ཁྲིམས་མ་ཉམས་ན་དེ་ཐེག་པ་གང་གི་ཆོས་ཀྱི་སྣོད་དུའང་མི་འགྱུར་མོད་ཀྱི། དེ་བཞིན་གཤེགས་པས་དེ་ལ་ཕན་གདགས་པའི་  
ཕྱིར་དེ་ལ་རྟེན་ཅིང་འབྲེལ་བར་འབྱུང་བའི་ཆོས་བཤད་དེ་ངན་པར་ལྟ་བ་སྤངས་ཏེ་ལུས་འདི་ཉིད་ཀྱིས་ཉན་ཐོས་སམ། རང་སངས་རྒྱས་ཆོས་ཀྱི་ཆོས་རྟོགས་པར་མཛད་དོ། །ཡང་ན་སྐྱེ་བ་གཞན་གྱི་དུས་  
ཆད་ཅིང་རྟོགས་པར་མཛད་དོ། །གང་ཟག་གང་ཚུལ་ཁྲིམས་དང་ལྟ་བ་གཉིས་གཉམས་ན་དེ་ནི་འཕགས་པའི་ཆོས་ཀྱི་སྣོད་མ་ཡིན་ན་དེ་བཞིན་གཤེགས་པས་དེ་ལ་ཕན་གདགས་པའི་ཕྱིར་སྦྱིན་  
པའི་བསྔགས་པ་འཆད་དོ། །གང་ཟག་གང་ལྷག་པའི་སྤྱོད་པ་དང་མོས་པ་དང། ཚུལ་ཁྲིམས་དང། ལྟ་བ་ཀུན་མ་ཉམས་ཀྱང་སྡིག་པའི་བཤེས་གཉེན་གྱི་དབང་དུ་གྱུར་ཏེ་རྟེན་ཅིང་གནས་ན་  
དེ་བཞིན་གཤེགས་པས་དེ་ལ་ཕན་གདགས་པའི་ཕྱིར་དགེ་བ་བཅུའི་ལས་ཀྱི་ལམ་བསྔགས་ཤིང་འཆད་དོ། །གང་ཟག་གང་ཞིག་དགེ་བའི་བཤེས་གཉེན་ལ་རྟེན་དུ་ཟིན་ཀྱང་ངན་ཅིང་གླེན་པའི་རང་  
བཞིན་ཅན་ལུག་བཞིན་དུ་ལྐུགས་ཤིང་དགེ་བ་དང། མི་དགེ་བ་གང་ཡང་བརྡ་མི་ཕྲད་པ་དེ་ལ་དེ་བཞིན་གཤེགས་པས་ཕན་གདགས་པའི་ཕྱིར་ཁ་ཏོན་གོམས་པར་བྱ་བའི་ཕྱིར་བསྔགས་པ་འཆད་  
  
  
༄༅། །དོ༑ ༑གང་ཟག་གང་འདོད་ཆགས་ཀྱི་ནད་རྣམ་པ་སྣ་ཚོགས་ཀྱིས་ཡོངས་སུ་གཟིར་ཏེ། འདུས་བྱས་རྣམ་པ་སྣ་ཚོགས་ཀྱི་ལྟ་བས་མྱོས་པ་རྣམས་ལ་དེ་བཞིན་  
གཤེགས་པས་དེ་ལ་ཕན་གདགས་པའི་ཕྱིར་རྣམ་པར་གྲོལ་བ་ཚོལ་བ་ལ་ནི་འཁོར་བ་ལས་བྱུང་བར་བྱེད་པ་ཉན་ཐོས་ཀྱི་ཐེག་པ་འཕགས་པའི་བདེན་པ་བཞི་འཆད་དོ། །ཆད་པར་ལྟ་  
བ་ལ་ནི་རྟེན་ཅིང་འབྲེལ་བར་འབྱུང་བའི་ཆོས་ཀྱི་བསྔགས་པ་འཆད་དོ། །རྟག་པར་ལྟ་བ་ལ་ནི་ཁམས་གསུམ་གྱི་སྲིད་པའི་རྒྱུན་འདི་དག་ནས་ཤི་འཕོས་ནས་གཞན་དུ་སྐྱེ་སྟེ། རྫ་མཁན་  
གྱི་འཁོར་ལོ་ལྟར་རྒྱུན་མི་འཆད་པར་འཁོར་བ་དང། མི་རྟག་པ་ལ་སོགས་པའི་ཆོས་འཆད་དོ། །རིགས་ཀྱི་བུ། དེ་བཞིན་གཤེགས་པས་ཇི་སྐད་དུ་མིང་དང། བརྡ་དང། ཡི་གེ་དང། ཚིག་  
དང༑ སྒྲ་སྐད་ཀྱིས་བསྟན་པ་ཐམས་ཅད་འབྲས་བུ་མེད་ཅིང་དོན་མེད་པ་མ་ཡིན་ཏེ། ཀུན་ཀྱང་སེམས་ཅན་ཡོངས་སུ་སྨིན་པར་བྱ་བའི་དོན་དུ་མ་བསྟན་པ་མེད་དོ། །དེ་བས་ན་དེ་བཞིན་  
གཤེགས་པས་གསུངས་པའི་ཆོས་ལ་འཕྱ་ཞིང་སྐུར་ནས་སེམས་ཅན་རྣམས་ཀྱི་ཡང་དག་པའི་ཆོས་ཀྱི་མིག་བཅར་བའི་སྡིག་པ་ཡིན་པས་མཚམས་མེད་པ་ལས་འདས་པའམ། མཚམས་  
མེད་པ་དང་འདྲ་བའི་ཁ་ན་མ་ཐོ་བའི་སྡིག་པ་ཚད་མེད་པ་ཐོབ་པར་འགྱུར་རོ། །གང་གིས་ངས་སེམས་ཅན་ལ་ཕན་པ་དང། བདེ་བའི་ཕྱིར་གསུངས་པའི་དམ་པའི་ཆོས་ཉན་ཐོས་ཀྱི་ཐེག་པ་  
  
  
རང་སངས་རྒྱས་ཀྱི་ཐེག་པ་ལ་བརྟེན་ཏེ་གསུངས་སམ། ཐེག་པ་ཆེན་པོ་ལ་བརྟེན་ཏེ་གསུངས་པ་གང་ལའང་རུང། འཕྱ་ཞིང་སྐུར་བའམ། བར་ཆད་དང། བགེགས་  
བྱས་སམ། ཆུང་དུ་ན་ཚིགས་སུ་བཅས་པ་གཅིག་ཙམ་འཆབ་པའི་ལས་བྱས་ན་དེ་ནི་དམ་པའི་ཆོས་ལ་སྐུར་པ་ཡིན་པར་རིགས་པར་བྱ་སྟེ་འཕགས་པའི་ལམ་གྱི་ཡན་ལག་བརྒྱད་མེད་པར་  
བྱེད་པ། སེམས་ཅན་ཐམས་ཅད་ཀྱི་དམ་པའི་ཆོས་ཀྱི་མིག་ཉམས་པར་བྱེད་པ་ཡིན་པས་གང་ཟག་དེ་ནི་དེ་ལྟར་བདག་ཀྱང་དོན་མེད་པ་ཆེན་པོ་སྤྱོད་པ། ཕ་རོལ་པོ་གཞན་དོན་མེད་པ་ཆེན་པོ་སྤྱོད་  
དུ་འཇུག་པའོ། །ཡང་གང་ཟག་དེ་ནི་ཁྲེལ་པ་དང། ངོ་ཚ་བ་མེད་པའི་དགེ་འདུན་ལ་རྟེན་ཅིང་དེ་བཞིན་གཤེགས་པའི་དམ་པའི་ཆོས་ལ་འཕྱ་ཞིང་སྐུར་བ་འདེབས་པའོ་ཞེས་བྱའོ། །རིགས་ཀྱི་  
བུ༑ གཞན་ཡང། དགེ་སློང་རྣམ་པ་བཞི་ཡོད་དོ། །བཞི་གང་ཞེ་ན་དོན་དམ་པའི་དགེ་སློང་དང། ཀུན་རྫོབ་ཀྱི་དགེ་སློང་དང། ལུག་ལྐུགས་པ་ལྟ་བུའི་དགེ་སློང་དང། ཁྲེལ་བ་དང། ངོ་ཚ་བ་མེད་  
པའི་དགེ་སློང་ངོ། །དེ་ལ་ཇི་ལྟར་ན་དོན་དམ་པའི་དགེ་སློང་གང་ཞེ་ན། འདི་ལྟ་སྟེ། སངས་རྒྱས་བཅོམ་ལྡན་འདས་སམ། བྱང་ཆུབ་སེམས་དཔའ་སེམས་དཔའ་ཆེན་པོའི་དགེ་སློང་ཡོན་ཏན་  
ཆེན་པོ་དང་ལྡན་པ་ཆོས་ཐམས་ཅད་ལ་དབང་དུ་གྱུར་པའམ། རང་སངས་རྒྱས་ཀྱི་བྱང་ཆུབ་བམ། དགྲ་བཅོམ་པའམ། ཕྱིར་མི་འོང་བའམ། ལན་གཅིག་ཕྱིར་འོང་བའམ། རྒྱུན་དུ་ཞུགས་  
  
  
༄༅། །པ་སྟེ། གང་ཟག་རྣམ་པ་བདུན་པོ་འདི་དག་ནི་དོན་དམ་པའི་དགེ་སློང་དུ་བསྡུ་བ་དང། སྐྱེ་བོ་གང་ཁྱིམ་ན་གནས་ཤིང་སྐྲ་དང། ཁ་སྤུའང་མ་བྲེགས། ཆོས་  
གོས་ཀྱང་མི་གྱོན། རབ་ཏུ་བྱུང་བ་སོ་སོར་ཐར་པའི་ཚུལ་ཁྲིམས་ཐམས་ཅད་ཀྱང་མ་མནོས། གསོལ་བ་དང། ཞུ་བའི་ལས་དང། གསོ་སྦྱིན་དང། ཚུལ་གྱི་ལས་ཐམས་ཅད་ཀྱི་ནང་དུ་  
མི་ཆུད་མོད་ཀྱི། འཕགས་པའི་ཆོས་དང་ལྡན་ལ་འཕགས་པའི་འབྲས་བུ་ཐོབ་པས་ན་དེའང་དོན་དམ་པའི་དགེ་སློང་དུ་བསྡུས་ཏེ། དེ་དག་ནི་དོན་དམ་པའི་དགེ་སློང་ཞེས་བྱའོ། །དེ་  
ལ་ཇི་ལྟར་ན་ཀུན་རྫོབ་ཀྱི་དགེ་སློང་གང་ཞེ་ན། སྐྲ་དང། ཁ་སྤུ་བྲེགས་ཏེ་གོས་ངུར་སྨྲིག་གྱོན་ཅིང་རབ་ཏུ་བྱུང་ལ་སོ་སོར་ཐར་པའི་ཚུལ་ཁྲིམས་དང་ལྡན་ན་དེ་ནི་ཀུན་རྫོབ་ཀྱི་དགེ་སློང་ཞེས་  
བྱའོ༑ ༑དེ་ལ་ཇི་ལྟར་ན་ལུག་ལྐུག་པ་ལྟ་བུའི་དགེ་སློང་ཞེ་ན་རྩ་བའི་སྡིག་ལ་སོགས་པ་ཉམས་སམ། མ་ཉམས་པའང་མི་ཤེས་།ལྕི་བའམ། ཡང་བའང་མི་ཤེས། ཉེས་པ་ཕྲ་མོ་རྣམ་  
པ་སྣ་ཚོགས་བྱས་ཀྱང་འགྱོད་ཅིང་མཐོལ་མི་ཤེས། ཉེས་པ་བྱས་པ་ལ་སླ་གྱད་བྱེད་ཅིང་སྡིག་པ་ཕྲ་མོ་ལ་མི་ལྟ། མི་འཇིགས། མཁས་པའི་སྐྱེས་བུ་ལ་ནི་མི་སྟེན། སྐབས་སྐབས་སུ་  
མང་དུ་ཐོས་པ་ཤེས་རབ་དང་ལྡན་པ་ལ་བསྙེན་བཀུར་དང། གཡོག་ཀྱང་མི་བྱེད། བསྟི་སྟང་དང་བཅས་ཏེ་ཞུ་ཞིང་འདྲི་བའང་མི་ཤེས། དགེ་བ་ནི་གང། མི་དགེ་བ་ནི་གང། སྡིག་པ་  
  
  
སྡིག་པ་མེད་པ་ནི་གང། གང་བྱས་ན་ལེགས། གང་བྱས་ན་མ་ལེགས་པའང་ཞུ་བ་དང། འདྲི་བ་མི་བྱེད་པའི་གང་ཟག་དེ་དག་ནི་ལུག་ལྐུགས་པ་ལྟ་བུའི་དགེ་སློང་དུ་བསྡུས་ཏེ། ལུག་  
ལྐུགས་བ་ལྟ་བུའི་དགེ་སློང་ཞེས་བྱའོ། །དེ་ལ་ཇི་ལྟར་ན་ཁྲེལ་བ་དང། ངོ་ཚ་བ་མེད་པའི་དགེ་སློང་གང་ཞེ་ན། སེམས་ཅན་གང་འཚོ་བ་ཙམ་གྱི་ཕྱིར་ངའི་བསྟན་པ་ལ་ཕྱོགས་ཏེ་རབ་ཏུ་བྱུང་ངོ། །རབ་ཏུ་  
བྱུང་ནས་སོ་སོར་ཐར་པའི་ཚུལ་ཁྲིམས་སྲུང་བ་ཐམས་ཅད་ཉམས་ཏེ་ཁྲེལ་བ་དང། ངོ་ཚ་བ་མེད་པ་ལ་འཇིག་རྟེན་ཕྱི་མའི་སྡུག་བསྔལ་གྱི་འབྲས་བུ་ལ་མི་ལྟ། མི་འཇིགས། ཁོང་རུལ་ཅིང་  
བཙོག་པས་གང་བའི་སྲིན་ཀྭ་ལྭ་འདྲ་བ། དུང་གི་སྒྲ་ལ་ཁྱིའི་སྤྱོད་པ་དང་ལྡན་པ། རྟག་ཏུ་རྫུན་སྨྲ་ཞིང་བདེན་པའི་ཚིག་མེད་པ། སེར་སྣ་དང། ཕྲག་དོག་དང། གཏི་མུག་དང། ང་རྒྱལ་  
གྱིས་མངོན་པར་ཟིན་ཏེ། ལས་ཀྱི་མཆོག་དམ་པ་གསུམ་ལས་རིང་དུ་གྱུར་པ་ཁེ་དང། བཀུར་སྟི་དང། གྲགས་པ་ལ་ཆགས་ཏེ་ཡུལ་དྲུག་ལ་མོས་པ། འདོད་ཆགས་ཀྱིས་གཡེངས་པ། གཟུགས་  
དང༑ སྒྲ་དང། དྲི་དང། རོ་དང། རེག་བྱའི་ཡུལ་ལ་ཆགས་པའི་གང་ཟག་དེ་དག་ནི་ཁྲེལ་བ་དང། ངོ་ཚ་བ་མེད་པ་དམ་པའི་ཆོས་ལ་འབྱ་ཞིང་སྐུར་བའི་ནང་དུ་བསྡུས་ཏེ། དེ་ནི་ཁྲེལ་བ་  
དང༑ ངོ་ཚ་བ་མེད་པའི་དགེ་སློང་ཞེས་བྱའོ། །རིགས་ཀྱི་བུ། དོན་དམ་པའི་དགེ་སློང་ཞེས་བྱ་བ་ནི་ལ་ལ་འཕགས་པའི་ལམ་ལས་རྒྱལ་བའི་དགེ་སྦྱོང་གི་ནང་དུ་བསྡུ་བའང་ཡོད་དེ། ལམ་ལས་  
  
  
༄༅། །རྒྱལ་བ་ཞེས་བྱ་བ་ནི་གང་འཕགས་པའི་ལམ་གྱི་ཡན་ལག་བརྒྱད་ལ་གནས་ཤིང་བདག་ཀྱང་ཉོན་མོངས་པའི་ཆུ་བོ་ལས་སྒྲོལ་ལ་ཕ་རོལ་པོ་གཞན་དག་ཀྱང་སྒྲོལ་  
བའོ༑ ༑དེའང་ཇི་ལྟ་ཞེ་ན། སངས་རྒྱས་བཅོམ་ལྡན་འདས་དང་རང་རྒྱལ་བ་དང། དགྲ་བཅོམ་པ་སྟེ། གང་ཟག་རྣམ་པ་གསུམ་པོ་འདི་དག་ནི་སྲིད་པའི་ཡན་ལག་གི་འཁོར་ཐམས་ཅད་  
དང་རིང་དུ་གྱུར་པའི་ཕྱིར་འཕགས་པའི་ལམ་ལས་རྒྱལ་བ་ཞེས་བྱའོ། །གཞན་ཡང། བྱང་ཆུབ་སེམས་དཔའི་དགེ་འདུན་གཞན་གྱི་དྲིང་ལ་མི་འཇོག་པར་ཆོས་ཐམས་ཅད་ལ་ཡེ་ཤེས་  
ཀྱིས་ཐོགས་པ་མེད་པར་གཟིགས་ཤིང་སེམས་ཅན་ཐམས་ཅད་ལ་ཕན་པ་དང། བདེ་བའི་དོན་གྱིས་སྡུད་པའང་ལམ་ལས་རྒྱལ་བའི་དགེ་སྦྱོང་གི་ནང་དུ་བསྡུའོ། །དོན་དམ་པའི་དགེ་སློང་  
དང༑ ཀུན་རྫོབ་ཀྱི་དགེ་སློང་ཁ་ཅིག་ནི་ལམ་སྟོན་པའི་དགེ་སློང་གི་ནང་དུ་བསྡུའོ། །གང་སོ་སོར་ཐར་པའི་ཚུལ་ཁྲིམས་དང་ལྡན་ཞིང། ཡང་དག་པའི་དགེ་བའི་སྐྱེ་བོ་ནས་འཇིག་རྟེན་གྱི་  
ཡང་དག་པར་ལྟ་བ་དང་ལྡན་པའི་བར་དུ་ཤེས་པ་བརྡ་སྤྲོད་པ་ལ་བརྟེན་ཏེ་ཆོ་འཕྲུལ་གྱི་མཐུས་གཞན་ལ་འཕགས་པའི་ལམ་གྱི་ཆོས་རྣམ་པར་ཕྱེ་སྟེ་སྟོན་ཅིང་འཆད་པའི་གང་ཟག་དེ་ནི་  
ལམ་སྟོན་པའི་དགེ་སྦྱོང་ཐ་མ་སྟེ། ལམ་སྟོན་པའི་དགེ་སྦྱོང་ཞེས་བྱའོ། །རྒྱུན་དུ་ཞུགས་པའི་འབྲས་བུ་ཐོབ་པའི་གང་ཟག་ནི་གཉིས་པ་ཞེས་བྱའོ། །ལན་གཅིག་ཕྱིར་འོང་བའི་འབྲས་བུ་ཐོབ་  
  
  
།ཕྱིར་མི་འོང་བའི་འབྲས་བུ་ཐོབ་པའི་གང་ཟག་དེ་ནི་བཞི་པ་ཞེས་བྱའོ། །གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོའི་དགེ་འདུན་ནི་ལྔ་པ་  
ཞེས་བྱའོ། །ས་དང་པོ་ལ་གནས་པ་ནས་ས་བཅུ་དང། སྲིད་པ་ཐ་མའི་ལུས་ལ་གནས་པ་དེའང་ལམ་སྟོན་པའི་དགེ་སྦྱོང་གི་ནང་དུ་བསྡུའོ། །གང་སོ་སོར་ཐར་པའི་ཚུལ་ཁྲིམས་དང་ལྡན་ཞིང་སྦྱོད་  
ལམ་རྣམ་པར་དག་པ་དང་ལྡན་པ་དག་ནི་ལམ་གྱིས་འཚོ་བའི་དགེ་སྦྱོང་གི་ནང་དུ་བསྡུས་ཏེ། ལམ་གྱིས་སྲོག་འཛིན་པའི་ཕྱིར་ལམ་གྱིས་འཚོ་བའི་དགེ་སྦྱོང་ཞེས་བྱའོ། །གཞན་ཡང། བྱང་  
ཆུབ་སེམས་དཔའ་སེམས་དཔའ་ཆེན་པོ་གང་སེམས་ཅན་ཐམས་ཅད་ལ་ཕན་པ་དང། བདེ་བའི་དོན་དུ་བསྡུས་ཅིང་ཕ་རོལ་ཏུ་ཕྱིན་པ་དྲུག་ལ་ནན་ཏན་བྱེད་པ་དང་ལྡན་པ་དེའང་ལམ་གྱིས་འཚོ་  
བ་ཞེས་བྱའོ། །དེ་ལྟར་ལམ་ལས་རྒྱལ་པ་དང། ལམ་སྟོན་པ་དང་ལམ་གྱིས་འཚོ་བའི་དགེ་སྦྱོང་རྣམ་པ་གསུམ་པོ་འདི་ནི་འཇིག་རྟེན་པའི་བསོད་ནམས་ཀྱི་ཞིང་ཡང་དག་པ་ཞེས་བྱའོ། །དེ་ལས་  
གཞན་པའི་དགེ་སྦྱོད་དག་ནི་ལམ་སུན་འབྱིན་པ་ཞེས་བྱ་སྟེ། ཡང་དག་པ་མ་ཡིན་མོད་ཀྱི་དེ་ཡང་བསོད་ནམས་ཀྱི་ཞིང་གི་གྲངས་སུ་འགྲོའོ། །གང་འཛེམ་པ་དང། ངོ་ཚ་བ་མེད་པའི་དགེ་འདུན་ལ་  
གནས་ཤིང་བརྟེན་པའི་གང་ཟག་དེ་ནི་ངས་ཡང་དག་པར་བསྟན་པའི་འདུལ་བའི་ཆོས་ལས་མི་རོ་ལྟ་བུའོ་ཞེས་གསུངས་སོ། །ཡོངས་སུ་དག་པའི་དགེ་འདུན་གྱི་རྒྱ་མཚོ་ལས་དབྱུང་བར་བྱ་བ་  
  
  
༄༅། །ཆོས་ཀྱི་སྣོད་མ་ཡིན་པས་ན་གང་ཟག་དེ་ལ་ང་ནི་སྟོན་པ་ཆེན་པོ་ཡིན་ནོ་ཞེས་མི་གསུངས་ལ། གང་ཟག་དེའང་ངའི་ཉན་ཐོས་མ་ཡིན་ནོ། །ངོ་ཚ་མེད་པའི་དགེ་སློང་ཆོས་  
ཀྱི་སྣོད་དུ་མ་གྱུར་པ་དག་ང་ལ་སྟོན་པར་འཛིན་ཅིང། ངའི་རིང་བསྲེལ་དང། ངའི་སྐུའི་གཟུགས་བརྙན་ལ་ཤིན་ཏུ་དད་པ་དང་ངའི་ཆོས་དང། དགེ་འདུན་དང། འཕགས་པའི་ཚུལ་  
ཁྲིམས་ལའང་ཤིན་ཏུ་དད་པས་བདག་ཀྱང་ལྟ་བ་ངན་པར་མི་འཛིན་ལ་ཕ་རོལ་པོ་གཞན་ཡང་ལྟ་བ་ངན་པ་ལ་ཆགས་པར་མི་བྱེད་པ་དང། ངས་བསྟན་པའི་ཆོས་རྒྱས་པར་སྟོན་ཏེ་  
ཤིན་ཏུ་བསྔགས་ཤིང་བསྟོད་པ་བྱེད་ཀྱི། དེ་ལ་འཕྱ་བའམ༑ སྐུར་བ་མི་འདེབས་པ་དང། རྟག་ཏུ་ཡང་དག་པའི་སྨོན་ལམ་འདེབས་པ་དང། སྡིག་པ་བྱས་མ་ཐག་ཏུ་ཡང་དང། ཡང་མཐོལ་  
ཅིང་འགྱོད་དེ་སྤོང་ན་ལས་ཀྱི་སྒྲིབ་པ་མང་པོ་ཞི་བར་འགྱུར་ཏེ་དེ་ལྟར་གང་ཟག་དེ་དཀོན་མཆོག་གསུམ་དང། འཕགས་པའི་ཚུལ་ཁྲིམས་ལ་དད་པའི་ཤུགས་ཀྱིས་མུ་སྟེག་ཅན་དགུ་  
བཅུ་རྩ་ལྔ་བས་བརྒྱ་སྟོང་སྙེད་ཀྱིས་ལྷག་གོ་མྱུར་དུ་མྱ་ངན་ལས་འདའ་བའི་གྲོང་ཁྱེར་དུ་ཕྱིན་པ་ནི་མ་ཡིན་མོད་ཀྱི་འཁོར་ལོས་བསྒྱུར་བའི་རྒྱལ་པོས་ཀྱང་མི་སྐུར་ན། དེ་མ་ཡིན་པ་སྐྱེ་  
བོ་གཞན་ལྟ་སྨོས་ཀྱང་ཅི་དགོས། དེ་བས་ན་དེ་བཞིན་གཤེགས་པས་སེམས་ཅན་ཐམས་ཅད་ལས་དང། མྱོང་བའི་ཆོས་ཀྱི་མཚན་ཉིད་རྣམ་པ་ཐ་དད་པར་མཁྱེན་ཅིང་གཟིགས་པའི་ཕྱིར་  
  
  
དང། ཁ་སྤུ་བྲེགས་ཏེ། གོས་དུར་སྨྲིག་གྱོན་པ་ལ་རྒྱལ་རིགས་ལ་སོགས་པ་གཤེ་ཞིང་སྤྱོ་བ་དང། ཆད་པས་གཅད་དུ་མི་དབང་ངོ་ཞེས་གསུང་  
ཏེ༑ གང་གིས་བརྙས་སྨད་དམ། རབ་ཏུ་བྱུང་བ་ཐམས་ཅད་ལ་གཤེ་ཞིང་སྦྱོས་སམ། ཆད་པས་བཅད་ན་ཁ་ན་མ་ཐོ་བའི་འབྲས་བུ་སྨིན་བ་ནི་ཇི་ལྟར་རྒྱས་པར་བཤད་པ་བཞིན་ནོ། །གཞན་  
ཡང་ངའི་བསྟན་པ་ལ་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ་སྐྲ་དང། ཁ་སྤུ་བྲེགས་ནས་གོས་དུར་སྨྲིག་གྱོན་ན། དེ་ལ་འདས་པ་དང། མ་བྱོན་པ་དང། ད་ལྟར་བཞུགས་པའི་སངས་རྒྱས་  
བཅོམ་ལྡན་འདས་ཐམས་ཅད་ཀྱིས་ཐུགས་རྗེས་རྗེས་སུ་འཛིན་ཏོ། །སྤྱོད་ལམ་དང། ཆ་ལུགས་དང། ཆོས་གོས་གྱོན་པ་ལའང་འདས་པ་དང། མ་བྱོན་པ་དང། ད་ལྟར་བཞུགས་པའི་  
སངས་རྒྱས་བཅོམ་ལྡན་འདས་ཐམས་ཅད་ཀྱིས་ཀྱང་ཐུགས་རྗེས་རྗེས་སུ་འཛིན་ཏོ། །དེ་བས་ན་སྐྲ་དང། ཁ་སྤུ་བྲེགས་ཏེ་གོས་དུར་སྨྲིག་གྱོན་པའི་རབ་ཏུ་བྱུང་བ་ལ་བརྙས་སྨད་ན། དེ་ནི་འདས་  
པ་དང། མ་བྱོན་པ་དང། བལྟར་བཞུགས་པའི་སངས་རྒྱས་བཅོམ་ལྡན་འདས་ཐམས་ཅད་ལ་བརྙས་སྨོད་པ་ཡིན་ནོ། །དེའི་རྒྱུ་དེའི་རྐྱེན་གྱིས་མཁས་པས་བློ་ཅན་སྡུག་བསྔལ་གྱིས་  
སྐྱོ་ཞིང་འཇིགས་པ། ལྷ་དང། མི་དང། མྱ་ངན་ལས་འདའ་བའི་བདེ་བ་འདོད་པ་དག་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། སྐྲ་དང། ཁ་སྤུ་བྲེགས་ནས་གོས་དུར་སྨྲིག་གྱོན་པ་ལ་བརྙས་  
  
  
༄༅། །པ་དང། སྨོད་པ་མི་བྱའོ། །གང་ངོ་ཚ་བ་མེད་པའི་དགེ་སྦྱོང་ཚུལ་ཁྲིམས་ཉམས་པ་ཐེག་པ་གསུམ་གྱི་འཕགས་པའི་ཆོས་ཀྱི་སྣོད་དུ་མ་གྱུར་པ་དག་ཉིད་ལྟ་བ་ངན་  
པའི་སྡིག་པ་ལ་མངོན་པར་ཞེན་ཏེ། གཞན་ཡང། ལྟ་བ་ངན་པའི་སྡིག་པ་ལ་ཆགས་པར་བྱེད་པ་དེ་ལ་རྒྱལ་རིགས་དགེ་བ་དང། དགེ་སྦྱོང་དང། བྲམ་ཟེ་དང། བློན་པོ་དང། ཁྱིམ་བདག་  
དང༑ ཚོང་དཔོན་དང། རྗེའུ་རིགས་དང། དམངས་རིགས་དང། སྐྱེས་པ་དང། བུད་མེད་དག་མེད་དོ་ཞེས་སྨྲ་བ་དང། གཞན་ཡང། འཇིག་རྟེན་ན་ཕའང་མེད། མའང་མེད་པ་ནས་དགེ་བ་  
དང༑ མི་དགེ་བ་དང། རྣམ་པར་སྨིན་པའི་འབྲས་བུའང་མེད། འཕགས་པའི་ལམ་གྱི་འབྲས་བུ་ཐོབ་པའང་མེད་དོ་ཞེས་སྨྲ་བ་དང། ཆོས་ཐམས་ཅད་རྒྱུ་ལས་སྐྱེས་པ་མ་ཡིན་ནོ་ཞེས་སྨྲ་བ་  
དང༑ གཞན་ཡང། གཟུགས་ཡོད་པའི་ཁམས་ནི་རྟག་པ་ཡིན་གྱི་འཇིག་པའི་ཆོས་མ་ཡིན་པར་འཛིན་པ་དང། གང་གཟུགས་མེད་པའི་ཁམས་ནི་རྟག་པ་ཡིན་གྱི། འཇིག་པའི་ཆོས་མ་  
ཡིན་པར་འཛིན་པ་དང། ལ་ལ་ནི་མུ་སྟེག་ཅན་གྱི་བརྟུལ་བཤུགས་ཀྱིས་མཐར་ཕྱིན་པའི་རྣམ་པར་དག་པ་ཐོབ་པར་འཛིན་ཏོ། །ལ་ལ་ནི་ཉན་ཐོས་ཀྱི་ཐེག་པ་འབའ་ཞིག་གིས་མཐར་ཕྱིན་  
པའི་རྣམ་པར་དག་པ་ཐོབ་ཀྱི། རང་སངས་རྒྱས་ཀྱི་ཐེག་པ་དང་ཐེག་པ་ཆེན་པོས་མ་ཡིན་པར་འཛིན་ཏེ། ཉན་ཐོས་ཀྱི་ཐེག་པ་ལ་དད་ཅིང་ཡིད་ཆེས་ནས་བསྔགས་ཤིང་བསྟོད་པ་དང་  
  
  
རང་སངས་རྒྱས་ཀྱི་ཐེག་པ་དང་ཐེག་པ་ཆེན་པོ་ལ་འཕྱ་ཞིང་སྐུར་བ་འདེབས་པ་དང། སྨོད་ཅིང་བར་ཆད་བྱེད་པ་བགེགས་བྱེད་དེ། སྟོན་དུ་མི་སྟེར་བའང་ཡོད་དོ་།ལ་ལ་  
ནི་རང་སངས་རྒྱས་ཀྱི་ཐེག་པ་འབའ་ཞིག་གིས་མཐར་ཕྱིན་པའི་རྣམ་པར་དག་པ་འཐོབ་ཀྱི། ཉན་ཐོས་ཀྱི་ཐེག་པ་དང། ཐེག་པ་ཆེན་པོས་མ་ཡིན་པར་འཛིན་ཏེ། རང་སངས་རྒྱས་ཀྱི་ཐེག་པ་ལ་  
དད་ཅིང་ཡིད་ཆེས་ཏེ། བསྟོད་ཅིང་བསྔགས་པ་དང། འབྱེད་ཅིང་སྟོན་གྱི། ཉན་ཐོས་ཀྱི་ཐེག་པ་དང། ཐེག་པ་ཆེན་པོ་ལ་འཕྱ་ཞིང་སྐུར་བ་འདེབས་པ་དང། སྨོད་ཅིང་བར་ཆད་བྱེད་པ་ལ་བགེགས་  
བྱེད་དེ། སྟོན་དུ་མི་སྟེར་བའང་ཡོད་དོ། །ལ་ལ་ནི་ཐེག་པ་ཆེན་པོ་འབའ་ཞིག་གིས་མཐར་ཕྱིན་པའི་རྣམ་པར་དག་པ་འཐོབ་ཀྱི། ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པས་  
མ་ཡིན་པར་འཛིན་ཏེ། ཐེག་པ་ཆེན་པོ་ལ་བདག་དད་ཅིང་ཡིད་ཆེས་པས་ཕ་རོལ་གཞན་ཡང་དད་ཅིང་ཡིད་ཆེས་པར་བྱེད། བདག་རིམ་གྲོ་དང། བཀུར་སྟི་བྱེད་པས་ཕ་རོལ་པོ་གཞན་  
ཡང་རིམ་གྲོ་དང། བཀུར་སྟི་བྱེད་དུ་འཛུད། བདག་དེ་ལ་བསྟོད་ཅིང་བསྔགས་པས་ཕ་རོལ་པོ་གཞན་ཡང་བསྟོད་ཅིང་བསྔགས་སུ་བཅུག་།བདག་གླེགས་བམ་དུ་བྲིས་པས་ཕ་རོལ་པོ་  
གཞན་ཡང་གླེགས་བམ་དུ་འདྲིར་བཅུག་བདག་ཀློག་ཅིང་འདོན་པས་ཕ་རོལ་པོ་གཞན་ཡང་ཀློག་ཅིང་འདོན་དུ་འཇུག་བདག་ཉན་ཅིང་འཛིན་པས་ཕ་རོལ་པོ་གཞན་དག་ཀྱང་ཉན་ཅིང་  
  
  
༄༅། །འཛིན་དུ་བཅུག་བདག་སེམས་ཤིང་ཡིད་ལ་བྱེད་པས་ཕ་རོལ་པོ་གཞན་ཡང་སེམས་ཤིང་ཡིད་ལ་བྱེད་དུ་བཅུག་སྟེ། སྐྱེ་བོ་ཆོས་ཀྱི་སྣོད་དུ་གྱུར་པའམ། སྣོད་དུ་མ་  
གྱུར་པའང་རུང། ཐམས་ཅད་ལ་ཐེག་པ་ཆེན་པོ་དོན་དམ་པ་ཤིན་ཏུ་ཟབ་པ་ཕྲ་བ་རྣམ་པར་འབྱེད་ཅིང་སྟོན་ཏེ། ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པ་ལ་འཕྱ་ཞིང་སྐུར་བ་  
འདེབས་པ་དང། སྨོད་ཅིང་བགེགས་དང། བར་ཆད་བྱེད་དེ་སྟོན་དུ་མི་སྟེར་བ་དང། བདག་མ་དད་པས་གཞན་དད་པ་སྐྱེ་བའི་བགེགས་བྱེད་པ་དང། བདག་རིམ་གྲོ་མི་བྱེད་པས་གཞན་  
རིམ་གྲོ་བྱེད་པའི་བགེགས་བྱེད་པ་དང། བདག་མི་བསྟོད་པས་གཞན་བསྟོད་པའི་བགེགས་བྱེད་པ་དང། བདག་གླེགས་བམ་དུ་མི་འདྲི་བས་གཞན་གླེགས་བམ་དུ་འདྲི་བའི་བགེགས་  
བྱེད་པ་དང། བདག་ཀློག་པ་དང། འདོན་པ་དང། ཉན་པ་དང་འཛིན་པ་དང། ཤེས་པ་དང། ཡིད་ལ་མི་བྱེད་པས་གཞན་ཀློག་པ་དང། འདོན་པ་དང། ཉན་པ་དང། འཛིན་པ་དང། སེམས་  
པ་དང། ཡིད་ལ་བྱེད་པའི་བགེགས་བྱེད་དེ། ཐེག་པ་གཉིས་ཀྱི་ཆོས་མི་སྟོན་པའང་ཡོད་དོ། །ལ་ལ་ནི་སྦྱིན་པ་འབའ་ཞིག་བྱས་བས་མཐར་ཕྱིན་པའི་རྣམ་པར་དག་པ་འཐོབ་ཀྱི། ཚུལ་ཁྲིམས་  
ཀྱིས་མ་ཡིན། བཟོད་པས་མ་ཡིན་པ་ནས་ཤེས་རབ་ཀྱི་བར་དུ་མ་ཡིན་པར་འཛིན་ཏོ། །ལ་ལ་ནི་ཚུལ་ཁྲིམས་འབའ་ཞིག་གིས་མཐར་སྦྱིན་པའི་རྣམ་པར་དག་པ་ཐོབ་ཀྱི། སྦྱིན་པ་དང་  
  
  
ཏོ། །ལ་ལ་ནི་བཟོད་པ་འབའ་ཞིག་གིས་མཐར་ཕྱིན་པའི་རྣམ་པར་དག་པ་ཐོབ་ཀྱི། སྦྱིན་པ་དང། ཚུལ་ཁྲིམས་ཀྱིས་མ་ཡིན་པ་  
ནས་ཤེས་རབ་ཀྱི་བར་དུ་མ་ཡིན་པར་འཛིན་ཏོ། །ལ་ལ་ནི་བརྩོན་འགྲུས་འབའ་ཞིག་གིས་མཐར་ཕྱིན་པའི་རྣམ་པར་དག་པ་ཐོབ་ཀྱི་སྦྱིན་པ་དང། ཚུལ་ཁྲིམས་ཀྱིས་མ་ཡིན་པ་ནས་ཤེས་རབ་  
ཀྱི་བར་དུ་མ་ཡིན་པར་འཛིན་ཏོ། །ལ་ལ་ནི་བསམ་གཏན་འབའ་ཞིག་གིས་མཐར་ཕྱིན་པའི་རྣམ་པར་དག་པ་ཐོབ་ཀྱི། སྦྱིན་པ་དང། ཚུལ་ཁྲིམས་ཀྱིས་མ་ཡིན་པ་ནས་ཤེས་རབ་ཀྱི་བར་དུ་  
མ་ཡིན་པར་འཛིན་ཏོ། །ལ་ལ་ནི་ཤེས་རབ་འབའ་ཞིག་གིས་མཐར་ཕྱིན་པའི་རྣམ་པར་དག་པ་ཐོབ་ཀྱི། སྦྱིན་པ་དང། ཚུལ་ཁྲིམས་ཀྱིས་མ་ཡིན་པ་ནས་བསམ་གཏན་གྱི་བར་དུ་མ་ཡིན་  
པར་འཛིན་ཏོ། །ལ་ལ་ནི་འཇིག་རྟེན་གྱི་བཟོ་རྩལ་རྣམ་པ་སྣ་ཚོགས་སྦྱངས་ཤིང་ཤེས་པས་མཐར་ཕྱིན་པའི་རྣམ་པར་དག་པ་ཐོབ་པར་འཛིན་ཏོ། །ལ་ལ་ནི་བྲག་ལས་མཆོད་བ་དང། མེ་མ་  
མུར་དུ་མཆོད་བ་དང། སྨྱུང་བ་ལ་སོགས་པའི་བརྟུལ་ཤུགས་ཀྱི་རྣམ་པ་མང་པོས་མཐར་ཕྱིན་པའི་རྣམ་པར་དག་པ་ཐོབ་པར་འཛིན་ཏེ་སྟོན་ཏོ། །རིགས་ཀྱི་བུ། དེ་ལྟར་ཚུལ་ཁྲིམས་ཉམས་  
པ་སྡིག་པ་སྤྱོད་པའི་དགེ་སློང་ཆོས་ཀྱི་སྣོད་མ་ཡིན་པ་དེས་རྫུན་རྣམ་པ་སྣ་ཚོགས་ཀྱིས་ཡང་དག་པའི་ཆོས་ཀྱི་སྣོད་ཀུན་བསླུས་ཏེ་སྐྱེ་བོ་མང་པོ་ལྟ་བ་ངན་པ་ལ་བལྟར་བཙུད་དོ། །དེ་ལྟར་དེ་  
  
  
༄༅། །དག་ཕྱིན་ཅི་ལོག་ཏུ་ངན་པར་ལྟ་བའི་དབང་གིས་རྒྱལ་རིགས་དགེ་བ་ནས་རྗེའུ་རིགས་དང། དམངས་རིགས་དང། སྐྱེས་པ་དང་བུད་མེད་ལ་སོགས་པ་དང་  
པ་ཡོངས་སུ་དག་པ་དག་མ་རུང་བར་བྱེད་ནས་ཚུལ་ཁྲིམས་དང་ཐོས་པ་དང། སྦྱིན་པ་དང། ཤེས་རབ་ཀྱང་ཉམས་པར་བྱས་ཏེ་རྒྱལ་རིགས་གདོལ་པ་ཅན་ནས་རྗེའུ་རིགས་གདོལ་  
པ་ཅན་གྱི་བར་དུ་ཐམས་ཅད་གདོལ་པ་ཅན་དུ་བསྒྱུར་བས་དེ་དག་ནི་ཆོས་ཀྱི་སྣོད་མ་ཡིན་ཏེ། ཚུལ་ཁྲིམས་མཉམས་པའི་དགེ་སློང་དང་རྒྱལ་རིགས་གདོལ་པ་ཅན་ལ་སོགས་པ་སྟོན་  
པ་དང་སློབ་མར་བཅས་ཏེ། དགེ་བའི་རྩ་བ་བཅད་པས་མཚམས་མེད་པའི་སེམས་ཅན་དམྱལ་བའི་བར་དུ་ལྟུང་བར་འགྱུར་རོ། །རིགས་ཀྱི་བུ་ཇི་ལྟར་མི་རོ་བམ་ནས་རུལ་ཅིང་ཞིག་པ་  
ལས་འགྲོ་བ་ཐམས་ཅད་ཀྱི་ཡིད་དུ་མི་འོང་ཞིང་སྣར་མནམ་པ་རེག་མ་ཐག་ཏུ་འཇིག་པ་དང་ཉེའམ། འབགས་ནམ་ནམ་པ་བཞིན་དུ་རྒྱལ་རིགས་དགེ་བ་ནས་དམངས་རིགས་དགེ་  
བའི་བར་དུ་ཚུལ་ཁྲིམས་ཉམས་པ། སྡིག་པ་སྤྱོད་པ། ཆོས་ཀྱི་སྣོད་མ་ཡིན་པ་དེ་ལ་བསྙེན་ཏམ། འགྲོགས་ཏམ། ལྷན་ཅིག་གནས་སམ། ལས་ལྷན་ཅིག་བྱེད་ན་དེ་མ་ཐག་ཏུ་  
དྲན་པར་ལྟ་བ་བཙོག་ཅིང་མནམ་པ་གོས་པར་འགྱུར་རོ། །རིགས་ཀྱི་བུ། དེ་ལྟར་དེ་བཞིན་དུ་རྒྱལ་རིགས་དགེ་བ་ནས་དམངས་རིགས་དགེ་བའི་བར་དུ་དད་པ་དང། ཚུལ་ཁྲིམས་  
  
  
ཐོས་པ་དང། སྦྱིན་པ་དང། ཤེས་རབ་ཀུན་ཉམས་ཏེ་གདོལ་པ་ཅན་དུ་གྱུར་པས་དེ་ནི་སྟོན་པ་དང་སློབ་མ་བཅས་ཏེ་དགེ་བའི་རྩ་བ་བཅད་པས་ན་མཚམས་མེད་པའི་སེམས་ཅན་  
དམྱལ་བའི་བར་དུ་ལྟུང་བར་འགྱུར་རོ།། །།བམ་པོ་དྲུག་པ། རིགས་ཀྱི་བུ། དེ་ལྟར་རྒྱལ་རིགས་ལ་སོགས་པ་སྐྱེ་བོ་ཚད་མེད་པ་ཚུལ་ཁྲིམས་ཉམས་པ། སྡིག་པ་སྤྱོད་པ་  
ཆོས་ཀྱི་སྣོད་མ་ཡིན་པའི་དགེ་སློང་ལ་བསྟེན་པས་དགེ་བའི་ཆོས་ཐམས་ཅད་ཉམས་པ་ནས་མཚམས་མེད་པའི་སེམས་ཅན་དམྱལ་བའི་བར་དུ་ལྟུང་བར་འགྱུར་བ་ལ་ལྟོས། དེ་བས་ན་མཐོ་  
རིས་ཀྱི་ལྷར་སྐྱེ་བ་ནས་མྱ་ངན་ལས་འདའ་བའི་བདེ་བའི་བར་དུ་འདོད་པ་དག་ལམ་ལས་རྒྱལ་བའི་དགེ་སྦྱོང་ལ་བསྙེན་བཀུར་དང་མཆོད་པ་དང། བཀུར་སྟི་བྱས་ཏེ་ཐེག་པ་གསུམ་གྱི་  
ཆོས་ཀྱི་མདོ་མཉན་པར་གསོལ་བ་གདབ་བོ། །གཞན་ཡང། ལམ་སྟོན་པ་ནས་ལམ་གྱིས་འཚོ་བའི་དགེ་སྦྱོང་བཙལ་བར་བྱའོ། །ལམ་དེ་གསུམ་ལ་གནས་པའི་དགེ་སྦྱོང་མེད་ནའང་  
ལམ་སུན་འབྱིན་པའི་དགེ་སྦྱོང་བཙལ་བར་བྱའོ། །ཚུལ་ཁྲིམས་ཉམས་མོས་ཀྱི། ཡང་དག་པར་ལྟ་བ་དང། མོས་པ་དང། ལྷག་པའི་སྤྱོད་པ་དང་ལྡན་པས་དེ་ལ་ནི་བསྙེན་བཀུར་དང་  
མཆོད་པ་དག་བྱོས་ལ་ཐེག་པ་གསུམ་གྱི་དོན་དྲི་བར་བྱ་ཡི། ལྷག་པའི་སྤྱོད་པ་དང། མོས་པ་དང། ལྟ་བ་ཀུན་ཉམས་པ་ལ་ནི་བསྙེན་བཀུར་དང། མཆོད་པ་བྱ་བ་མ་ཡིན་ནོ། །ཚུལ་ཁྲིམས་  
  
  
༄༅། །ཉམས་པ་དག་ཚུལ་ཁྲིམས་ཉམས་མོད་ཀྱི་ལོག་པར་མི་ལྟ་ལ། མོས་པ་དང། ལྷག་པའི་སྤྱོད་པ་དང། ལྟ་བར་ལྡན་པས་ན་དེ་དང། དེ་གང་ན་བར་སོང་སྟེ། ཉན་  
ཐོས་ཀྱི་ཐེག་པའི་ཆོས་དང། རང་སངས་རྒྱས་ཀྱི་ཐེག་པའི་ཆོས་དང། ཐེག་པ་ཆེན་པོའི་ཆོས་ཞུ་ཞིང་མཉན་པར་བྱ་ཡི། བརྙས་ཤིང་སྨད་པར་མི་བྱའོ། །ཐེག་པ་གསུམ་ལས་གང་ཡང་རུང་བ་  
ཞིག་ལ་དད་དེ་སྨོན་ལམ་འདེབས་ཤིང་བརྩོན་འགྲུས་རྩོམ་ཞིང་རྗེས་སུ་སློབ་ཀྱང་ཐེག་པ་གཞན་ལའང་བརྙས་པ་དང། སྨད་པར་མི་བྱའོ། །གང་གིས་ཐེག་པ་གསུམ་ལས་ཐེག་པ་གང་ཡང་  
རུང་སྟེ། གཅིག་གི་ཚིགས་སུ་བཅད་པ་གཅིག་ཙམ་ལ་བརྙས་སྨོད་ན་དེ་ལ་ནི་བསྙེན་བཀུར་བ་མི་བྱ། མི་བསྙེན། མི་འགྲོགས། ལྷན་ཅིག་ཏུ་མི་གནས། ལས་མཐུན་པར་མི་བྱའོ། །  
གང་གིས་དེ་ལ་བསྙེན་བཀུར་བྱེད་ཅིང་བསྟེན་ཏམ། འགྲོགས་སམ། ལྷན་ཅིག་ཏུ་གནས་སམ། ལས་ལྷན་ཅིག་བྱེད་ན་གདོན་མི་ཟ་བར་མཚམས་མེད་པའི་སེམས་ཅན་དམྱལ་བར་ལྟུང་  
བར་འགྱུར་རོ། །རིགས་ཀྱི་བུ། དེ་བས་ན་ཐེག་པ་གསུམ་ལས་གང་ཡང་རུང་བ་གཅིག་ལ་གནས་ཏེ། འཁོར་བ་ལས་འདའ་ཞིང་རབ་ཏུ་བདེ་བ་ལ་མོས་ཏེ། སྡུག་བསྔལ་གྱིས་སྐྱོ་བ་དག་དེ་བཞིན་གཤེགས་  
པས་གསུངས་པའི་དམ་པའི་ཆོས་ཉན་ཐོས་ཀྱི་ཐེག་པ་ལ་བརྟེན་ཏེ་གསུངས་པ་དང། རང་སངས་རྒྱས་ཀྱི་ཐེག་པ་ལ་བརྟེན་ཏེ་གསུངས་པ་དང། ཐེག་པ་ཆེན་པོ་ལ་བརྟེན་ཏེ་གསུངས་པ་ཀུན་ལ་དད་  
  
  
དེ་ལ་འཕྱ་ཞིང་སྐུར་པ་འདེབས་པ་དང། བར་ཆད་དང། བགེགས་དང། ཆུང་དུ་ན་ཚིགས་སུ་བཅད་པ་གཅིག་ཙམ་གྱི་བགེགས་ཀྱང་མ་བྱེད་ཅིག་རྟག་ཏུ་བསྟི་སྟང་  
དང་བཅས་ཏེ་ཀློག་པ་དང། འདོན་པ་དང། ཉན་པ་ལ་ཤིན་ཏུ་བརྟེན་པའི་ཡི་དམ་བཅས་ཏེ་རྟོགས་པར་བྱའོ། །ཐེག་པ་གསུམ་ལས་གང་ཡང་རུང་བའི་ཆོས་གཅིག་ལས་འཕྱ་ཞིང་སྐུར་ན་དེ་དང་ལྷན་  
ཅིག་ཏུ་མི་གནས། ཆུང་དུ་ན་ཞིག་ཅིག་ཙམ་ཡང་བསྙེན་བཀུར་དང་ཆོས་མཉན་པར་མི་བྱའོ། །སེམས་ཅན་གང་ཞིག་ཐེག་པ་གསུམ་ལས་ཐེག་པ་གཅིག་ཙམ་ལ་འཕྱ་ཞིང་སྐུར་ཏམ། ཐེག་པ་གསུམ་  
ལ་འཕྱ་ཞིང་སྐུར་བའི་གང་ཟག་ལ་བརྟེན་ཏེ་འདྲི་བ་དང། ཉན་པ་བྱས་ན། དེའི་རྒྱུ་དེའི་རྐྱེན་གྱི་མཚམས་མེད་པའི་སེམས་ཅན་དམྱལ་བ་ཆེན་པོར་ལྟུང་ཞིང་སྡུག་བསྔལ་ཆེན་པོ་མཐོང་བར་འགྱུར་ཏེ་རྟག་ཏུ་  
ཐར་པར་དཀའོ། །དེ་ཅིའི་ཕྱིར་ཞེ་ན། རིགས་ཀྱི་བུ། ང་སྔོན་འདས་པའི་དུས་ན་བྱང་ཆུབ་སེམས་དཔའི་སྤྱད་པ་སྤྱོད་ཅིང། བླ་ན་མེད་པའི་ཡེ་ཤེས་ཚོལ་བ་ལ་བརྩོན་པས་ནན་ཏན་བྱེད་པ་ན། བར་བར་ནི་ཉན་  
ཐོས་ཀྱི་ཐེག་པ་དང་ལྡན་པའི་དམ་པའི་ཆོས་འདོད་པའི་ཕྱིར་ཆུང་དུ་ན་ཚིགས་སུ་བཅད་པ་གཅིག་ཙམ་གྱི་ཕྱིར་ཡང་ལུས་ཀྱི་ཡན་ལག་ལག་པ་དང། རྐང་པ་དང། ཤ་དང། ཁྲག་དང། པགས་པ་དང་  
རུས་པ་དང། མགོ་དང། མིག་དང། རྐང་དང། ཀླད་པའི་བར་དུ་ཡོངས་སུ་གཏོང་ངོ། །བར་བར་ནི་རང་སངས་རྒྱས་ཀྱི་ཐེག་པ་ལ་བརྟེན་ཏེ་གསུངས་པའི་དམ་པའི་ཆོས་འདོད་པའི་ཕྱིར་ཆུང་དུ་ན་ཚིགས་  
  
  
༄༅། །སུ་བཅད་པ་གཅིག་ཙམ་གྱི་ཕྱིར་ཡང་ལུས་ཀྱི་ཡན་ལག་ལགས་པ་དང། རྐང་པ་དང། ཤ་དང། ཁྲག་དང། པགས་པ་དང་རུས་པ་དང། མགོ་དང། མིག་དང། རྐང་  
དང༑ ཀླད་པའི་བར་དུ་ཡོངས་སུ་གཏོང་ངོ། །བར་བར་ནི་ཐེག་པ་ཆེན་པོ་ལ་བརྟེན་ཏེ་གསུངས་པའི་དམ་པའི་ཆོས་འདོད་པའི་ཕྱིར་ཆུང་དུ་ན་ཚིགས་སུ་བཅད་པ་གཅིག་ཙམ་གྱི་ཕྱིར་ཡང་ལུས་ཀྱི་ཡན་  
ལག་ལག་པ་དང། རྐང་པ་དང། ཤ་དང། ཁྲག་དང། པགས་པ་དང། རུས་པ་དང། མགོ་དང། མིག་དང། རྐང་དང། ཀླད་པའི་བར་དུ་ཡོངས་སུ་གཏོང་ངོ། །དེ་ལྟར་དཀའ་བ་སྤྱད་པས་  
ཐེག་པ་གསུམ་ལ་ཆུང་དུ་ན་ཚིགས་སུ་བཅད་པ་གཅིག་ཙམ་རྙེད་ན་ཤིན་ཏུ་དགའ་རངས་ཏེ། བསྟི་སྟང་དང་བཅས་པས་འཆང་ཞིང་གཟུངས་སུ་འཛིན་ལ་ཇི་སྐད་གསུངས་པ་བཞིན་དུ་སྤྱོད་དོ། །  
ཅུང་ཟད་ཀྱང་མི་གཏོང་བས་བསྐལ་པ་ཚད་མེད་པའི་བར་དུ་ཤིན་ཏུ་སྤྱད་དཀའ་བ་ཐམས་ཅད་སྤྱད་པས་གདོད་མཐའ་ལས་བྱས་པས་བླ་ན་མེད་པའི་ཡེ་ཤེས་ཀྱི་འབྲས་བུ་ཐོབ་པར་གྱུར་ཏོ། །གཞན་  
ཡང༑ སེམས་ཅན་ཐམས་ཅད་ལ་ཕན་པ་དང། བདེ་བའི་དོན་གྱི་ཕྱིར་ཐེག་པ་གསུམ་གྱི་དམ་པའི་ཆོས་ལས་རྣམ་པར་ཕྱེ་སྟེ་བཤད་དོ་།དེ་ལྟ་བས་ན་དེ་ལ་འཕྱ་ཞིང་སྐུར་བ་དང། བར་ཆད་དང་བགེགས་  
དང༑ ཆུང་དུ་ན་ཚིགས་སུ་བཅད་པ་གཅིག་ཙམ་ཡང་འཆད་པར་མི་བྱའོ། །དེ་ལ་རྟག་ཏུ་བཀུར་སྟི་དང་བཅས་པས་ཀློག་པ་དང། འདོན་པ་དང། ཉན་པར་ཤིན་ཏུ་བསྟན་པའི་ཡི་དམ་བཅའོ། །  
  
  
འདི་ལྟར་ཐེག་པ་གསུམ་པོའི་དམ་པའི་ཆོས་འདི་ནི་འདས་པ་དང། མ་འོངས་པ་དང། ད་ལྟར་བཞུགས་པའི་སངས་རྒྱས་བཅོམ་ལྡན་འདས་ཀླུང་གངྒཱའི་བྱེ་མ་དང་མཉམ་པ་ཐམས་  
ཅད་ཀྱིས་མཐུན་པར་གསུངས་ཏེ། བྱིན་གྱི་རླབས་ཀྱིས་ཐམས་ཅད་བྱིན་གྱིས་རློབ་བོ། །སེམས་ཅན་ཐམས་ཅད་འཁོར་བའི་སྡུག་བསྔལ་ཆེན་པོ་ལས་གདོན་ཅིང་བསྒྲལ་བ་དང། དཀོན་མཆོག་  
གསུམ་གྱི་གདུང་རྒྱུན་མི་འཆད་པར་བྱ་བའི་ཕྱིར་ཡོངས་སུ་གཟུང་བ་ཡིན་ནོ། །དེ་བས་ན་ཐེག་པ་གསུམ་གྱི་དམ་པའི་ཆོས་ལ་ཐམས་ཅད་ཀྱིས་དད་ཅིང་བཀུར་སྟི་བྱ་ཡི། དེ་ལ་འཕྱ་ཞིང་སྐུར་བ་འདེབས་  
པ་དང། བར་ཆད་དང། བགེགས་མི་བྱ་སྟེ། ཐེག་པ་གསུམ་གྱི་དམ་པའི་ཆོས་ལས་ཚིགས་སུ་བཅད་པ་གཅིག་ཙམ་མེད་པར་བྱས་ན། གདོན་མི་ཟ་བར་མཚམས་མེད་པའི་སེམས་ཅན་དམྱལ་བར་  
ལྟུང་བར་འགྱུར་རོ། རིགས་ཀྱི་བུ། གཞན་ཡང། མ་འོངས་པའི་དུས་ན། སངས་རྒྱས་ཀྱི་ཞིང་འདིར་རྒྱལ་རིགས་གདོལ་བ་ཅན་དང། བྲམ་ཟེ་གདོལ་པ་ཅན་དང། བློན་པོ་གདོལ་པ་ཅན་དང། ཁྱིམ་བདག་  
གདོལ་པ་ཅན་དང། དགེ་སྦྱོང་གདོལ་པ་ཅན་དང། ཚོང་དཔོན་གདོལ་པ་ཅན་དང། རྗེའུ་རིགས་དང། དམངས་རིགས་གདོལ་པ་ཅན་གྱི་སྐྱེས་པའམ། བུད་མེད་དེ་དང། གཡོ་དང། སྒྱུས་འཚོ་ཞིང་གླེན་  
པ་གཏི་མུག་ཅན་ཅུང་ཟད་ཙམ་གྱི་ཤེས་པ་སྙེམས་པ། རང་བཞིན་གྱི་གཏུམ་པ་ཁྲོ་བ། སྤྲོ་ཐུང་བ་བརླང་བ། འཇིག་རྟེན་ཕྱི་མའི་སྡུག་བསྔལ་གྱི་འབྲས་བུ་ལ་འཇིགས་པར་མི་ལྟ་བ། སྲོག་གཅོད་  
  
  
༄༅། །པ་ལ་དགའ་བ་ནས་ལེགས་པར་ལྟ་བ་དང། སེར་སྣ་དང་ཕྲག་དོག་དང། འཇུངས་པ་དང། འདོད་ཆགས་ཀྱི་བར་དུ་དགའ་ཞིང་དགེ་བའི་བཤེས་གཉེན་ལ་རྒྱབ་གྱིས་  
ཕྱོགས་ནས་སྡིག་པའི་བཤེས་གཉེན་ལ་སྟེན་པ། ཐེག་པ་གསུམ་གྱི་འཕྱགས་པའི་ཆོས་ཀྱི་སྣོད་མ་ཡིན་པ་དག་ཉན་ཐོས་ཀྱི་ཐེག་པའི་ཆོས་ཅུང་ཟད་ཐོས་པས་སངས་རྒྱས་ཀུན་གྱིས་ཡོངས་སུ་  
བཟུང་བའི་རང་སངས་རྒྱས་ཀྱི་ཐེག་པའི་ཆོས་དང། བླ་ན་མེད་པའི་ཐེག་པའི་ཆོས་ལ་འཕྱ་ཞིང་སྐུར་བ་འདེབས་པ་དང། སྨོན་པ་དང། བར་ཆད་དང། བགེགས་བྱེད་དེ་ཡོངས་སུ་རྒྱས་པར་མི་  
བྱེད་དོ། །ལ་ལ་ནི་རང་སངས་རྒྱས་ཀྱི་ཐེག་པའི་ཆོས་ཅུང་ཟད་ཐོས་ནས། སངས་རྒྱས་ཀུན་གྱིས་ཡོངས་སུ་བཟུང་བའི་ཉན་ཐོས་ཀྱི་ཐེག་པའི་ཆོས་དང། བླ་ན་མེད་པའི་ཐེག་པའི་ཆོས་ལ་འཕྱ་  
བ་དང། སྐུར་བ་འདེབས་པ་དང། སྨོན་པ་དང། བར་ཆད་དང་བགེགས་བྱེད་དེ་ཡོངས་སུ་རྒྱས་པར་མི་བྱེད་དོ། །ལ་ལ་ནི་བླ་ན་མེད་པའི་ཐེག་པ་ཆེན་པོའི་ཆོས་ཅུང་ཟད་ཐོས་ནས་  
སངས་རྒྱས་ཀུན་གྱིས་ཡོངས་སུ་བཟུང་བའི་ཉན་ཐོས་ཀྱི་ཐེག་པའི་ཆོས་དང། རང་སངས་རྒྱས་ཀྱི་ཐེག་པའི་ཆོས་ལ་འཕྱ་བ་དང་སྐུར་བ་འདེབས་པ་དང། སྨོད་པ་དང། བར་ཆད་  
དང༑ བགེགས་བྱེད་དེ་ཡོངས་སུ་རྒྱས་པར་མི་བྱེད་ལ། ཁེ་དང་གྲགས་པའི་ཕྱིར། འདི་སྐད་དུ། བདག་ནི་ཐེག་པ་ཆེན་པོ་མ་ཡིན་ཏེ་ཐེག་པ་ཆེན་པོའི་གྲོགས་སུ་གྱུར་པ་ཐེག་པ་ཆེན་པོ་  
  
  
འཆང་བ་དང། གཟུངས་སུ་འཛིན་པར་དགའ་ཡི། ཉན་ཐོས་དང། རང་སངས་རྒྱས་ཀྱི་ཐེག་པ་བའི་ཆོས་ལ་མི་དགའ། ཐེག་པ་གཉིས་པོ་ལ་སྟེན་པར་མི་འདོད་དོ་ཞེས་ཟེར་  
རོ༑ ༑དེ་ལྟར་ཐེག་པ་ཆེན་པོ་པ་ཡིན་ནོ་ཞེས་རྫུན་ཟེར་བ་དེ་བདག་གཏི་མུག་གིས་མངོན་པར་ཟིན་ཏེ། ང་རྒྱལ་གྱི་དབང་དུ་གྱུར་པས་དེ་ལྟར་ཐེག་པ་གསུམ་གྱི་ཡང་དག་པའི་ཆོས་ལ་འཕྱ་ཞིང་སྐུར་  
བ་འདེབས་པ་དང། བར་ཆད་དང། བགེགས་བྱེད་དེ་ཡོངས་སུ་རྒྱས་པར་ཡང་མི་བྱེད་དོ། །ཐེག་པ་གསུམ་པོ་སློབ་པའི་གང་ཟག་ལའང་འཕྱ་ཞིང་སྐུར་ནས་སྨོད་དེ། མཐུ་མེད་པར་བྱེད་དོ། །རིགས་  
ཀྱི་བུ། འདས་པ་དང། །མ་འོངས་པ་དང། ད་ལྟར་བཞུགས་པའི་སངས་རྒྱས་བཅོམ་ལྡན་འདས་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་སེམས་ཅན་ཐམས་ཅད་ལ་ཕན་པ་  
དང༑ བདེ་བའི་དོན་གྱི་ཕྱིར་ཐུགས་རྗེ་ཆེན་པོའི་ཤུགས་ཀྱིས་དངོས་པོ་རྣམ་པ་འདི་གཉིས་ཡོངས་སུ་བཟུང་ངོ། །གང་ཞེ་ན། དཀོན་མཆོག་གསུམ་གྱི་གདུང་རྒྱུན་མི་འཆད་པར་བྱེད་པ་ཁྱིམ་ནས་ཁྱིམ་  
མེད་པར་རབ་ཏུ་བྱུང་སྟེ། སྐྲ་དང། ཁ་སྤུ་བྲེགས་ནས་གོས་དུར་སྨྲིག་གྱོན་པ་དང། ཐེག་པ་གསུམ་ལས་བྱུང་བ་འཕགས་པའི་བདེན་པ་བཞི་ལ་སོགས་པ་དམ་པའི་ཆོས་དང་ལྡན་པའོ། །དངོས་པོ་རྣམས་པ་  
གཉིས་པོ་འདི་ནི་སངས་རྒྱས་བཅོམ་ལྡན་འདས་དང། བྱང་ཆུབ་སེམས་དཔའ་སེམས་དཔའ་ཆེན་པོ་འབའ་ཞིག་གིས་ཡོངས་སུ་བཟུང་བ་མཛད་ཀྱི་ཉན་ཐོས་དང། རང་སངས་རྒྱས་ལ་སོགས་པས་  
  
  
༄༅། །ནི་མ་ཡིན་ནོ། །གཞན་ཡང། བྱེ་བ་ཁྲག་ཁྲིག་བརྒྱ་སྟོང་སྙེད་ཀྱི་ཚངས་པ་ཆེན་པོ་དང། བརྒྱ་བྱིན་ལྷའི་དབང་པོ་དང། གླིང་བཞི་ལ་དབང་བའི་འཁོར་ལོས་བསྒྱུར་བའི་རྒྱལ་པོ་  
ལ་སོགས་པས་ཡོངས་སུ་བཟུང་བ་མ་ཡིན་ནོ། །མ་འོངས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་རིགས་གདོལ་པ་ཅན་དག་ངའི་བསྟན་པ་ལ་རབ་ཏུ་བྱུང་སྟེ། སྐྲ་དང། ཁ་སྤུ་བྲེགས་ནས་གོས་དུར་  
སྨྲིག་གྱོན་པ་ལ་ཐབས་ཀྱིས་ཉེ་བའི་སྐྱོན་དང། ཀླན་ཀ་ཚོལ་ཏེ་རྐྱེན་རྣམ་པ་མང་པོས་གཤེ་ཤིང་སྤྱོད་བ་དང། སྨོད་ཅིང་སྨྲ་ཕབ་ཕ་དང། གཞུ་བ་དང། འཚོག་པ་དང། བཙོན་རར་གཞུག་པ་དང། འཚོ་  
བའི་ཡོ་བྱད་འཕྲོག་པ་དང། ཆོས་གོས་འཕྲོག་པ་ནས་ཁྱིམ་པར་འཕབ་སྟེ། ཁྱིམ་པའི་ལས་རྣམ་པ་སྣ་ཚོགས་བྱེད་དུ་བཅུག་པ་དང་ནན་གྱིས་འཁོར་ཞིང་ཆད་པས་གཅོད་པ་དང། སྐྲོད་པ་དང་  
བཟའ་བ་དང། བཏུང་བ་གཅོད་པ་དང། འཚོ་བའི་དབང་པོ་དང་བྲལ་བའི་བར་དུ་བྱེད་དོ། །རྒྱལ་པོ་རྒྱལ་རིགས་གདོལ་པ་ཅན་དེ་དེ་ལྟར་གླེན་ཞིང་གཏི་མུག་གི་རང་བཞིན་ཅན་དུ་གྱུར་པས་ང་རྒྱལ་གྱི་  
དབང་གིས་མངོན་པར་ཟིན་པ་དེ་སངས་རྒྱས་དང། བྱང་ཆུབ་སེམས་དཔའི་ཐུགས་རྗེའི་མཐུས་ཡོངས་སུ་བཟུང་བའི་སློབ་མ་རྣམས་ལ་སྨོད་པ་དང། སྨ་འབེབས་པ་དང། ནན་གྱིས་ཆད་པས་གཅོད་  
པ་ལ་སོགས་པ་བྱེད་པའོ། །སངས་རྒྱས་དང། བྱང་ཆུབ་སེམས་དཔའ་ཐམས་ཅད་ཀྱིས་ཐུགས་རྗེ་ཆེན་པོའི་ཤུགས་ཀྱིས་ཡོངས་སུ་བཟུང་བའི་ཆོས་ཤིན་ཏུ་ཟབ་མོ་ལའང་འཕྱ་ཞིང་སྐུར་ཏེ་མ་རུང་  
  
  
།དུས་གསུམ་གྱི་སངས་རྒྱས་བཅོམ་ལྡན་འདས་དང་བྱང་ཆུབ་སེམས་དཔའ་ཐམས་ཅད་ཀྱིས་ཡོངས་སུ་བཟུང་བའི་ཐེག་པ་རྣམ་པ་གསུམ་གྱི་དམ་པའི་ཆོས་ཀྱི་བར་ཆད་དང། བགེགས་  
བྱེད་དེ་ཡོངས་སུ་རྒྱས་པར་མི་བྱེད་དོ། །དེ་ལྟར་རྒྱལ་རིགས་གདོལ་པ་ཅན་ནས་རྗེའུ་རིགས་དང། དམངས་རིགས་གདོལ་པ་ཅན་གྱི་བར་དུ་གླེན་ཞིང་གཏི་མུག་གི་རང་བཞིན་ཅན་དང། ང་རྒྱལ་གྱི་མངོན་  
པར་ཟིན་པ་ང་ནི་ཐེག་པ་ཆེན་པོ་པའོ་ཞེས་ཁས་འཆེ་བ་དེ་དག་ཉན་ཐོས་དང། རང་སངས་རྒྱས་ཀྱི་ཐེག་པའི་ཆོས་ཀྱི་སྣོད་དུའང་མ་གྱུར་ན་བླ་ན་མེད་པ་ཐེག་པ་ཆེན་པོའི་ཆོས་ཀྱི་སྣོད་དུ་གྱུར་པ་ལྟ་ཅི་སྨོས་ཏེ་  
ཁེ་དང། གྲགས་པ་དང། བཀུར་སྟི་དང། མཆོད་པ་འདོད་པའི་ཕྱིར་འཇིག་རྟེན་པ་གླེན་ཞིང་གཏི་མུག་ཅན་ཐམས་ཅད་བསླུས་ནས་བདག་ནི་ཐེག་པ་ཆེན་པོ་པའོ་ཞེས་ཟེར་ཏེ། དེ་བཞིན་གཤེགས་པའི་  
ཐེག་པ་གཉིས་ཀྱི་དམ་པའི་ཆོས་ལ་འཕྱ་ཞིང་བསྐུར་བ་འདེབས་སོ་།དེ་ལྟར་གང་ཟག་གླེན་ཞིང་གཏི་མུག་ཅན་གཡོ་དང། སྒྱུས་འཚོ་ཞིང་ངེ་རྒྱལ་གྱིས་མངོན་པར་ཟིན་པ་སེར་སྣ་དང། ཕྲག་དོག་དང་  
འདོད་ཆགས་ཀྱིས་ཀུན་ནས་བསླང་བས་དེའི་རྒྱུ་དེའི་རྐྱེན་གྱིས་ངའི་ཆོས་ཀྱི་མིག་མ་རུང་བ་དང། མྱུར་དུ་མེད་པར་བྱས་སོ། །དེས་ནི་དུས་གསུམ་གྱི་སངས་རྒྱས་བཅོམ་ལྡན་འདས་ཐམས་ཅད་ཀྱི་དམ་  
ཚིག་ལས་འགལ་བའི་ཁ་ན་མ་ཐོ་བ་ཆེན་པོ་བྱེད་པ་ཡིན་ནོ། །དུས་གསུམ་གྱི་བྱང་ཆུབ་སེམས་དཔའ་ཐམས་ཅད་ཀྱི་དམ་ཚིག་ལས་འགལ་བའི་ཁ་ན་མ་ཐོ་བ་ཆེན་པོ་བྱས་པ་ཡིན་ནོ། །དུས་གསུམ་  
  
  
༄༅། །གྱི་ཉན་ཐོས་ཐམས་ཅད་ཀྱི་དམ་ཚིག་ལས་འགལ་བའི་ཁ་ན་མ་ཐོ་བ་ཆེན་པོའི་སྡིག་བྱེད་པ་ཡིན་ཏེ། རིང་པོ་མི་ཐོགས་པར་ལུས་ཀྱི་ཡན་ལག་ཀུན་ཞིག་པ་  
དང༑ ནད་མ་རུངས་པ་ཆེན་པོ་རྣམ་པ་མང་པོས་བཏབ་པར་འགྱུར་རོ་།རྒྱལ་རིགས་གདོལ་བ་ཅན་ནས་རྗེའུ་རིགས་དང། དམངས་རིགས་དང་གདོལ་བ་ཅན་གྱི་སྐྱེས་པའམ། བུད་  
མེད་འདི་དག་ཐམས་ཅད་སྡིག་པའི་ལས་བྱེད་ཅིང་ཕྱིན་ཅི་ལོག་ཏུ་ལྟ་བའི་དབང་གིས་དགེ་བའི་རྩ་བ་ཐམས་ཅད་བཅད་པ་བས། གལ་ཏེ་དུས་གཞན་དུ་སྦྱིན་པའི་བསོད་ནམས་མང་དུ་བྱས་སུ་ཟིན་  
ཀྱང་མ་འོངས་པའི་དུས་ན། ཡི་དྭགས་སམ། བྱོལ་སོང་གི་ཁམས་སུ་སྐྱེ་སྟེ་ཕྱུག་པོའི་བདེ་བ་མྱོང་བར་མི་འགྱུར་རོ། །ལུས་དེ་ཉིད་ཀྱི་གཟུགས་དང། གཟུགས་མེད་པའི་ཁམས་སུ་སྐྱེ་བའི་དགེ་  
བའི་རྩ་བ་ཆུང་ངུའང་བསྐྱེད་མི་ནུས་ན། ཉན་ཐོས་སམ། རང་སངས་རྒྱས་སམ། བླ་ན་མེད་པའི་ཐེག་པ་ཆེན་པོ་ལྷུན་གྱིས་གྲུབ་པ་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་དགེ་བའི་རྩ་  
བའི་ས་བོན་སྐྱེད་པ་ལྟ་ཅི་སྨོས། གཞན་ཡང། དེའི་ལྕེ་ལ་རྟག་ཏུ་ནད་ཀྱིས་གནོན་པར་འགྱུར་ཞིང། ཉིན་ཞག་དུ་མར་ལྕེ་ལྐུགས་ཤིང་སྨྲ་མི་ནུས་པ་དང། ཤིན་ཏུ་མི་བཟད་པའི་ན་བ་དང། ཚ་བའི་  
སྡུག་བསྔལ་ཆེན་པོ་མྱོང་བ་དང། འཆི་འཕོས་ནས་ཀྱང་མཚམས་མེད་པའི་སེམས་ཅན་དམྱལ་བར་ལྟུང་བར་འགྱུར་རོ། །དེ་བས་ན་དེ་བཞིན་གཤེགས་པས་རྒྱལ་རིགས་དགེ་བ་  
  
  
དམངས་རིགས་ལ་སོགས་པའི་སྐྱེས་པའམ་བུད་མེད་དེ་དག་ལ་ཡུན་རིང་པོར་ཕན་པ་དང། བདེ་བའི་དོན་གྱི་ཕྱིར་ཡང་དང། ཡང་འདི་སྐད་གསུངས་ཏེ། ཁྱེད་ཀྱིས་ངའི་བསྟན་  
པ་ལ་སྐྲ་དང། ཁ་སྤུ་བྲེགས་ཏེ་གོས་ངུར་སྨྲིག་གི་ཚལ་བུ་གྱོན་ཅིང་རབ་ཏུ་བྱུང་བ་ལ་གནོད་པ་དང། གཤེ་ཞིང་སྤྱོ་བ་ལ་སོགས་པ་མ་བྱེད་ཅིག་ངས་བསྟན་པའི་ཐེག་པ་གསུམ་གྱི་དམ་པའི་ཆོས་  
ལ་འཕྱ་ཞིང་སྐུར་བ་འདེབས་པ་དང། སྨོད་པ་དང། བར་ཆད་དང། བགེགས་མ་བྱེད་ཅིག་ཅེས་གསུངས་སོ། །ངས་བསྟན་པ་ལས་ཆེད་དུ་འགལ་བར་བྱས་ན་[?]སྡིག་པའི་རྣམ་པར་སྨིན་པ་  
ནི་ཇི་ལྟར་རྒྱས་པར་བཤད་པ་བཞིན་ནོ། །དེ་ཅིའི་ཕྱིར་ཞེ་ན་ངའི་བསྟན་པ་ལ་སྐྱབས་སུ་སོང་སྟེ། སྐྲ་དང། ཁ་སྤུ་བྲེགས་ནས་གོས་ངུར་སྨྲིག་གྱོན་ཅིང་རབ་ཏུ་བྱུང་བའི་ཆ་ལུགས་ཅན་དེ་  
ལ་འདས་པ་དང། མ་འོངས་པ་དང། ད་ལྟར་བཞུགས་པའི་སངས་རྒྱས་བཅོམ་ལྡན་འདས་དང། བྱང་ཆུབ་སེམས་དཔའ་ཐམས་ཅད་ཀྱིས་ཐུགས་རྗེ་ཆེན་པོའི་བྱིན་གྱི་རླབས་ཀྱིས་ཡོངས་  
སུ་བཟུང་བའོ། །སྐྲ་དང། ཁ་སྤུ་བྲེགས་ཏེ་གོས་ངུར་སྨྲིག་གྱོན་ཅིང་རབ་ཏུ་བྱུང་བའི་སྤྱོད་ལམ་ཅན་དེ་ནི་འཕགས་པ་རྣམས་ཀྱི་རྣམ་པར་གྲོལ་བའི་རྒྱལ་མཚན་ཡིན་ནོ། །ཉན་ཐོས་ཐམས་  
ཅད་ཀྱིས་རྣམ་པར་གྲོལ་བས་ལོངས་སྤྱོད་པའི་ཆོས་ཀྱི་རོའི་རྒྱལ་མཚན་ཡིན་ནོ། །རང་སངས་རྒྱས་ཀྱི་ཐེག་པ་ཐམས་ཅད་ཀྱིས་རྣམ་པར་གྲོལ་བའི་ལོངས་སྤྱོད་པའི་ཆོས་ཀྱི་རོའི་རྒྱལ་  
  
  
༄༅། །མཚན་ཡིན་ནོ། །ཐེག་པ་ཆེན་པོ་པ་ཐམས་ཅད་ཀྱིས་རྣམ་པར་གྲོལ་བས་ལོངས་སྤྱོད་པའི་ཆོས་ཀྱི་རོའི་རྒྱལ་མཚན་ཡིན་ནོ་།དེ་བཞིན་གཤེགས་པས་  
གསུངས་པའི་ཐེག་པ་གསུམ་གྱི་དམ་པའི་ཆོས་ཡིན་ནོ། །དུས་གསུམ་གྱི་སངས་རྒྱས་དང། བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་ཆེན་པོའི་བྱིན་གྱི་རླབས་ཀྱིས་ཡོངས་སུ་  
བཟུང་བ་ཡིན་ནོ། །འཕགས་པ་རྣམས་ཀྱི་རྣམ་པར་གྲོལ་བའི་གནས་ཡིན་ནོ། །ཉན་ཐོས་ཀྱི་ཐེག་པ་བ་ཐམས་ཅད་ཀྱི་རྣམ་པར་གྲོལ་བས་ལོངས་སྤྱོད་པའི་ཆོས་ཀྱི་རོའི་གནས་ཡིན་  
ནོ༑ ༑རང་སངས་རྒྱས་ཀྱི་ཐེག་པ་པ་ཐམས་ཅད་ཀྱིས་རྣམ་པར་གྲོལ་བས་ལོངས་སྤྱོད་པའི་ཆོས་ཀྱི་རོའི་གནས་ཡིན་ནོ། །ཐེག་པ་ཆེན་པོ་པ་ཐམས་ཅད་ཀྱིས་རྣམ་པར་གྲོལ་བས་ལོངས་  
སྤྱོད་པའི་ཆོས་ཀྱི་རོའི་གནས་ཡིན་ནོ། །རིགས་ཀྱི་བུ། དེ་ལྟ་བས་ན་རྣམ་པར་གྲོལ་བ་ཚོལ་བ་དག་ངའི་བསྟན་པ་ལ་སྐྱབས་སུ་སོང་བ་སྐྲ་དང། ཁ་སྤུ་བྲེགས་ཏེ་གོས་ངུར་སྨྲིག་གྱོན་པ་  
རབ་ཏུ་བྱུང་བའི་གང་ཟག་ལ་བསྙེན་བཀུར་དང། མཆོད་པ་དང་བསྟི་སྟང་བྱའོ། །བདག་གིས་སྔར་ཉན་ཐོས་ཀྱི་ཐེག་པའི་ཆོས་ལ་དད་དེ། བདག་ཉན་ཅིང་གཟུངས་སུ་འཛིན་ན་  
གཞན་ཡང་ཉན་ཅིང་འཛིན་དུ་གཞུག་གོ་བདག་ཀློག་ཅིང་ཁ་ཏོན་བྱེད་ན་གཞན་ཡང་ཀློག་ཅིང་འདོན་དུ་གཞུག་གོ་བདག་གླེགས་བ་མ་དུ་འདྲི་ན་གཞན་ཡང་གླེགས་བམ་དུ་འདྲིར་  
  
  
བདག་སྦྱིན་པ་བྱེད་ན་གཞན་ཡང་སྦྱིན་པ་བྱེད་དུ་གཞུག་གོ་བདག་སྟོན་ཅིང་འཆད་ན་གཞན་ཡང་སྟོན་ཅིང་འཆད་པ་དང། ཡིད་ལ་བྱ་བ་དང། ནན་ཏན་བྱ་བ་དང། རྒྱ་ཆེར་སྤེལ་  
དུ་གཞུག་གོ་ཇི་ལྟར་རང་སངས་རྒྱས་ཀྱི་ཐེག་པའི་ཆོས་ལ་དད་ཅིང་ཡིད་ཆེས་ཏེ། བདག་ཉན་ཅིང་གཟུངས་སུ་འཛིན་ན་གཞན་ཡང་ཉན་ཅིང་འཛིན་དུ་གཞུག་གོ་བདག་ཀློག་ཅིང་ཁ་ཏོན་  
བྱེད་ན་གཞན་ཡང་ཀློག་ཅིང་འདོན་དུ་གཞུག་གོ་བདག་གླེགས་བམ་དུ་འདྲི་ན་གཞན་ཡང་གླེགས་བམ་དུ་འདྲིར་གཞུག་གོ་བདག་སྦྱིན་པ་བྱེད་ན་གཞན་ཡང་སྦྱིན་པ་བྱེད་དུ་གཞུག་གོ་བདག་  
སྟོན་ཅིང་འཆད་ན་གཞན་ཡང་སྟོན་ཅིང་འཆད་པ་དང། ཡིད་ལ་བྱ་བ་དང། ནན་ཏན་བྱ་བ་དང། རྒྱ་ཆེར་སྤྲེལ་དུ་གཞུག་གོ་འདི་ལྟར་ཐེག་པ་ཆེན་པོ་ལ་དད་ཅིང་ཡིད་ཆེས་ཏེ། བདག་ཉན་ཅིང་  
གཟུངས་སུ་འཛིན་ན་གཞན་ཡང་ཉན་ཅིང་འཛིན་དུ་གཞུག་གོ་བདག་ཀློག་ཅིང་ཁ་ཏོན་བྱེད་ན་གཞན་ཡང་ཀློག་ཅིང་འདོན་དུ་གཞུག་གོ་།བདག་གླེགས་བམ་དུ་འདྲི་ན་གཞན་ཡང་གླེགས་བམ་  
དུ་འདྲིར་གཞུག་གོ་བདག་སྦྱིན་པ་བྱེད་ན་གཞན་ཡང་སྦྱིན་པ་བྱེད་དུ་གཞུག་གོ་བདག་སྟོན་ཅིང་འཆད་ན་གཞན་ཡང་སྟོན་ཅིང་འཆད་པ་དང། ཡིད་ལ་བྱ་བ་དང། ནན་ཏན་བྱ་བ་དང། རྒྱ་  
ཆེར་སྤེལ་དུ་གཞུག་གོ་གལ་ཏེ་སྣོད་དུ་མ་གྱུར་ན་བདག་ཀྱང་མི་ཉན། གཞན་ཡང་ཉན་དུ་མི་གཞུག་པ་ནས་གཞུང་དེ་བཞིན་དུ་རྒྱས་པར་བཤད་པ་བཞིན་ནོ། །སྡིག་པའི་ཆོས་ཐམས་ཅད་  
  
  
༄༅། །རིང་དུ་སྤང་བ་དང། སྡིག་པའི་གྲོགས་པོ་སྤང་བ་དང། དགེ་བའི་བཤེས་གཉེན་ལ་སྟེན་པ་དང། ཕ་རོལ་ཏུ་ཕྱིན་པ་དྲུག་ལ་བརྩོན་ཞིང་སུ་ནན་ཏན་བྱེད་པ་དང་  
མི་དགེ་བའི་ལས་ཐམས་ཅད་ཡང་དང། ཡང་འགྱོད་ཅིང་མཐོལ་བ་དང། ཅི་ལ་མོས་པ་བཞིན་དུ་ཡང་དག་པའི་སྨོན་ལམ་གདབ་པར་བྱའོ། །གང་དེ་ལྟར་བྱེད་པ་ནི་ལུས་འདི་ཉིད་ཀྱིས་ཉན་  
ཐོས་ཀྱི་ཐེག་པའི་སྣོད་དུའང་འགྱུར་ལ། རང་སངས་རྒྱས་ཀྱི་རིགས་ལས་ཀྱང་ཕྱིར་མི་ལྡོག་ཐེག་པ་ཆེན་པོའི་རིགས་ལས་ཀྱང་ཕྱིར་མི་ལྡོག་པའི་གནས་ཡོད་དོ། །དེ་བས་ན་ཐེག་པ་  
གསུམ་ཆར་ལའང་བསླབ་ཅིང་ནན་ཏན་བྱ་ཡི། ང་རྒྱལ་གྱིས་ཐེག་པ་ཆེན་པོ་པའོ་ཞེས་ཁས་འཆེ་ཞིང། ཉན་ཐོས་ཀྱི་ཐེག་པ་དང་རང་སངས་རྒྱས་ཀྱི་ཐེག་པའི་ཆོས་ལ་འཕྱ་ཞིང་སྐུར་  
བར་མི་བྱའོ། །ངས་སྔོན་ཐེག་པ་ཆེན་པོའི་ཆོས་ཀྱི་སྣོད་དུ་གྱུར་པ་བརྟན་པར་སྤྱོད་པ་འབའ་ཞིག་ལ་དེ་སྐད་དུ་ཐེག་པ་ཆེན་པོ་སྒོམ་པ་འབའ་ཞིག་གིས་མཐའི་གནས་བྱེད་པར་འགྱུར་རོ་ཞེས་  
བཤད་པ་དང་འདིར་འགལ་བ་མེད་དོ། །དེ་ནས་བཅོམ་ལྡན་འདས་ཀྱིས་དོན་འདི་དག་གསལ་བར་བཟླས་པའི་ཕྱིར་ཚིགས་སུ་བཅད་པ་འདི་གསུངས་སོ། །འཁོར་གྱི་དཀྱིལ་འཁོར་ཆེན་པོའི་  
མངོན་སུམ། །རྡོ་རྗེའི་སྙིང་པོས་ང་ལ་ཞུས་པ། །ཚུལ་ཁྲིམས་ཉམས་པའི་དགེ་སློང་དག་ལ། །ཅི་ཕྱིར་མཆོད་པ་གྱིས་ཤིག་ཅེས་སྐུལ། །སྦྱངས་པའི་ཡོན་ཏན་ཀུན་ཀྱང་ཉམས་ནས། །གླེན་ཞིང་  
  
  
།ཆོས་ཀྱི་སྣོད་མིན་ལམ་སུན་འབྱིན་ལ། །སྤྱོ་འམ་ཆད་པས་གཅད་དུ་མི་གནང། །དེ་ལས་ཐེག་པ་གསུམ་གྱི་དམ་ཆོས། །ཡང་དག་པ་ཡི་རྣམ་པར་གྲོལ་བ། །སྨན་  
བཟང་ལྟ་བུ་བཤད་པ་ཐོས་ན། །ཞི་བའི་མྱ་ངན་འདས་འགྱུར་ཞེས་གསུངས། །ཅི་ཡི་ཕྱིར་ན་མདོ་སྡེ་གཞན་ལས། །ཐེག་པ་ཆེན་པོ་གཅིག་གི་འགྲོལ་འགྱུར། །ཐེག་པ་གཉིས་ཀྱི་ཆོས་ལ་སློབ་སྤངས། །  
ཡང་འདིར་ཐེག་པ་གསུམ་བཤད་ཅི་ཕྱིར། །སེམས་ཅན་ཀུན་ལ་ཐུགས་བརྩེ་ཅན་གྱིས། །ངན་པར་ལྟ་བའི་ལས་ཀུན་སྤངས་ཏེ། །ཕན་པ་དང་ནི་བདེ་བའི་དོན་ཕྱིར། །རྣམ་པར་གྲོལ་ཞིང་ཐེ་ཚོམ་  
གཅོད་གསོལ། །རྒྱལ་རིགས་རྒྱལ་པོ་དག་ལ་ཕན་པ། །རྗེའུ་རིགས་དམངས་རིགས་པར་དུ་བདེ་ཕྱིར། །དགེ་སློང་དག་ལ་གནོད་བྱེད་མི་གནང། །ཁ་ན་མ་ཐོ་ཆེན་པོའི་སྡིག་གྱུར། །ཁ་སྤུ་བྲེགས་  
ཤིང་ངུར་སྨྲིག་གོས་གྱོན། །སངས་རྒྱས་རྣམས་ཀྱི་ཆོས་ཀྱི་རྒྱལ་མཚན། །རྣམ་པར་གྲོལ་བའི་ལམ་གྱི་མིག་ཡིན། །སངས་རྒྱས་ཀུན་གྱིས་བྱིན་གྱིས་བརླབས་པ། །སྤྱོད་ལམ་མང་པོ་ཡོངས་སུ་  
ཉམས་ཀྱང། །རྣམ་པར་གྲོལ་བ་ཡོངས་སུ་སྤངས་མིན། །ངན་པར་ལྟ་བའི་སྡིག་པ་སྤངས་པས། །མྱུར་དུ་མྱ་ངན་འདས་པ་འཐོབ་འགྱུར་།ཇི་ལྟར་སྨན་རབ་འཁུས་པར་གྱུར་ཀྱང། །ནད་རྣམས་ཀུན་  
ལ་ཤིན་ཏུ་ཕན་འགྱུར། །དེ་བཞིན་སྤྱོད་ལམ་ཉམས་པ་དེ་ཡང། །ཕ་རོལ་སྡུག་བསྔལ་ཞི་བར་བྱེད་འགྱུར། །ཞི་བའི་ལས་དང་གསོ་སྦྱིན་དག་ཏུ། །དགེ་སྦྱོང་དེ་ནི་དེར་འདུག་མ་གནང། །གཞན་ལ་  
  
  
༄༅། །དམ་པའི་ཆོས་སྟོན་དབང་སྟེ། །གཉི་གས་བསོད་ནམས་ཆེན་པོ་ཐོབ་འགྱུར། །དཀོན་མཆོག་གསུམ་ལ་དད་ཅིང་ཕྱོགས་ཏེ། །ང་ལ་སྟོན་པ་ཆེན་པོར་འཛིན་པ། །  
མི་དགེ་སྡིག་པ་མང་པོ་སྤོང་འགྱུར། །མུ་སྟེགས་མང་པོ་གང་བས་དེ་མཆོག་ཇི་ལྟར་སྲིན་མོའི་གླིང་དུ་འཁྱམས་པའི། །འཇིགས་ཤིང་སྐྲག་པའི་ཚོང་པ་དེ་དག་ཀུན་གྱིས་རྟ་སྤུ་ཉག་  
རེ་བཟུང་བས། །རྒྱ་མཚོ་ལས་བརྒལ་བགེགས་དང་བྲལ་བ། །དེ་ལྟར་ཚུལ་ཁྲིམས་ཉམས་པ་དེ་ནི། །མི་དགེ་ངན་པར་ལྟ་བ་སྤངས་ཏེ་།དད་པ་གཅིག་གི་རྒྱུ་ཡི་མཐུས་ན། །ཉོན་མོངས་  
པ་ཡི་སྲིན་ལས་ཐར་འགྱུར། །རྣམ་པར་གྲོལ་བའི་རྒྱལ་མཚན་བསྲུངས་ཏེ། །སངས་རྒྱས་མང་པོས་བྱིན་གྱིས་བརླབས་པའི། །ཚུལ་ཁྲིམས་ཉམས་ལ་གནོད་མི་བྱེད་ན། །ཁ་ན་མ་ཐོའི་  
སྡིག་ལྕི་སྤོང་འགྱུར། །བསོད་ནམས་ཆེན་པོ་ལ་ནི་མོས་ཤིང། །ཡང་དག་རྣམ་པར་གྲོལ་ལ་དགའ་བ། །སྣོད་དང་སྣོད་མིན་ཀུན་ལ་མཉམ་སྲུང། །དེས་ནི་རྣམ་གྲོལ་ཐོབ་པར་མི་དཀའ་  
གླེན་པ་ང་རྒྱལ་ཐེག་པ་ཆེན་པོར། །ཁས་འཆེ་དེ་ནི་ཤེས་པའི་མཐུ་མེད། །ཐེག་པ་གཉིས་ཀྱི་ཆོས་ལ་རྨོངས་ན། །ཐེག་པ་ཆེན་པོར་རིག་འགྱུར་ཅི་སྨོས། །དཔེར་ན་མིག་གི་འབྲས་བུ་ཉམས་  
ན༑ ༑ཁ་དོག་རྣམ་པ་མཐོང་བར་མི་འགྱུར། །དེ་བཞིན་དད་པ་ཉམས་ཤིང་མེད་ན། །ཐེག་པ་ཆེན་པོ་ཤེས་པར་མི་ནུས། །ཆུ་བྲན་བཏུང་བའི་མཐུ་ཡང་མེད་ན། །རྒྱ་མཚོ་ཆེན་པོ་ག་ལ་རྡུབ་  
  
  
༑ཐེག་པ་གཉིས་ཀྱང་གོམས་མི་ནུས་ན། །ཐེག་པ་ཆེན་པོ་ག་ལ་སློབ་ནུས། །ཐེག་པ་གཉིས་ཀྱི་ཆོས་ལ་དད་ནས། །ཐེག་པ་ཆེན་པོ་ལ་ནི་དད་འགྱུར། །ཐེག་ཆེན་ཆོས་ལ་དད་པ་མེད་པར།།  
ཚིག་དུ་སྨྲ་བས་དོན་དུ་མི་འགྱུར། །ནང་ནི་ཡང་དག་ཆད་པར་ལྟ་ཞིག་ཐེག་པ་ཆེན་པོ་ཅན་ཞེས་ཁས་འཆེ། །མི་དགེ་གསུམ་གྱི་ལས་ནི་མི་སྲུང། །ང་ཡི་དམ་ཆོས་མ་རུང་འཇིག་བྱེད། །གང་ཟག་  
དེ་ནི་ཚེ་འཕོས་གྱུར་ནས། །མཚམས་མེད་སེམས་ཅན་དམྱལ་བར་ལྟུང་ངེས། །དེ་བས་དབང་པོ་བརྟན་ཅིང་བཤད་བྱའི། །སྣོད་དུ་མ་གྱུར་པ་ལ་མ་ཡིན། །བྱམས་པའི་སེམས་མེད་ང་རྒྱལ་དྲེགས་  
ཞིང༑ ༑གཏུམ་ཞིང་བརླང་བ་དབང་པོ་ཞན་པ། །དེ་ནི་ཆད་པར་ལྟ་བ་ཡིན་པར། །མཁས་པ་རྣམས་ཀྱིས་དེ་དག་ཤེས་བྱ། །ཉན་ཐོས་དང་ནི་རང་རྒྱལ་བ་དང། །ཐེག་པ་ཆེན་པོའི་སྣོད་མ་ཡིན་ནོ་།སངས་  
རྒྱས་ཀུན་ལ་སྨད་ཅིང་སྐུར་བས། །ངེས་པར་མཚམས་མེད་དམྱལ་བར་ལྟུང་འགྱུར། །འདུ་འཛིལ་དགའ་ཚུལ་ཁྲིམས་སྲུང་ཞིང། །སློབ་དཔོན་འཆབ་ཅིང་སྡུག་བསྔལ་འཇིགས་པ། །མཁས་པ་དག་  
གིས་ཤེས་པར་གྱིས་ཤིག་དེ་ནི་ཉན་ཐོས་ཐེག་པ་ཡིན་ནོ། །སྦྱིན་ལ་དགའ་ཞིང་སྐྱེ་འགག་རྟོག་པ། །བས་མཐའི་གནས་ལ་དགའ་བ་དག་ནི་།རང་རྒྱལ་བ་ཡི་ཐེག་པ་ཡིན་པར། །མཁས་པ་དག་གིས་  
ཤེས་པར་གྱིས་ཤིག་དགེ་བའི་རྩ་བ་ཀུན་དང་ལྡན་ཞིང། །བྱམས་པ་དང་ནི་སྙིང་རྗེའི་སེམས་ཀྱིས། །རྟག་ཏུ་ཕན་པའི་དོན་ལ་དགའ་བ་དེ་ནི་ཐེག་པ་ཆེན་པོ་ཡིན་ནོ། །ཚུལ་ཁྲིམས་བསྲུང་ཕྱིར་ལུས་  
  
  
༄༅། །སྲོག་སྤོང་ཞིང། །སེམས་ཅན་དག་ལ་མི་འཚེ་མི་གནོད་།སྟོང་པ་ཉིད་ཀྱི་ཆོས་ལ་བརྩོན་པ། །ཐེག་པ་ཆེན་པོ་ཡིན་པར་ཤེས་བྱ། །ཐམས་ཅད་ཆོས་ལ་སེམས་ཀྱིས་  
བཟོད་ཅིང། །སྨྲ་བའི་ཚིག་འཇམ་འཇུངས་པ་མེད་པ། །ཆོས་ལ་རྟག་ཏུ་དགའ་ཞིང་སྤྲོ་བ། །དེ་ཡང་ཐེག་པ་ཆེན་པོ་ཡིན་ནོ། །ཆོས་ཀྱི་སྣོད་དང་སྣོད་མིན་ཀུན་ལ། །བསམ་པ་མཉམ་པས་ཕན་པའི་  
དོན་བྱེད། །འཇིག་རྟེན་ཆོས་ཀྱིས་མི་གོས་པ་དག་དེ་ཡང་ཐེག་ཆེན་ཡིན་པར་ཤེས་བྱ། །དེ་བས་མཁས་པ་བློ་ཅན་དག་ནི། །ཐེག་པ་གསུམ་ལ་ཤིན་ཏུ་དད་བསྐྱེད། །དགེ་འདུན་དག་ལ་གནོད་  
མི་བྱེད་ན། །མྱུར་དུ་བླ་མེད་བྱང་ཆུབ་འགྲུབ་འགྱུར། །རིགས་ཀྱི་བུ། གཞན་ཡང། རྒྱལ་རིགས་དགེ་བ་དང། བྲམ་ཟེ་དགེ་བ་དང། བློན་པོ་དགེ་བ་དང། ཁྱིམ་བདག་དགེ་བ་དང། ཚོང་དཔོན་  
དགེ་བ་དང། དགེ་སྦྱོང་དགེ་བ་དང། རྗེའུ་རིགས་དང། དམངས་རིགས་ལ་སོགས་པའི་སྐྱེས་པའམ། བུད་མེད་དེ་དག་གནས་པ་དང། སྤྱད་པར་བྱ་བའི་འཁོར་ལོ་རྣམ་པ་བཅུ་དང་ལྡན་ན་  
ལུས་འདི་ཉིད་ཀྱིས་ཉན་ཐོས་ཀྱི་ཐེག་པའི་རིགས་ལས་ལྡོག་ཅིང་ཉམས་པར་མི་འགྱུར་བ་དང། ཚེ་འདི་ཉིད་ལ་ཉན་ཐོས་ཀྱི་ཐེག་པའི་འཕགས་པའི་ཆོས་ཀྱི་སྣོད་དུ་འགྱུར་ཏེ། རང་སངས་  
རྒྱས་ཀྱི་ཐེག་པ་དང། ཐེག་པ་ཆེན་པོའི་སྣོད་དུ་ནི་མ་ཡིན་ནོ་།བཅུ་གང་ཞེ་ན། འདི་ལྟ་སྟེ། བསམ་པ་ཡོངས་སུ་དག་པའི་དད་པས་དགེ་བ་དང། མི་དགེ་བའི་ལས་ཀྱི་འབྲས་བུ་ཡོད་པར་ཡིད་  
  
  
ཁྲེལ་བ་དང། ངོ་ཚ་བ་དང། ལྡན་པས་མི་དགེ་བའི་གྲོགས་དང། ངན་པར་ལྟ་བ་ཐམས་ཅད་ཡོངས་སུ་སྤོང་བ་དང། སྡོམ་པ་ལ་ཤིན་ཏུ་གནས་ཏེ། སྲོག་གཅོད་པ་ཡོངས་སུ་སྤོང་བ་ནས་  
བག་མེད་པར་འགྱུར་བའི་ཁུ་བ་འཐུང་བའི་བར་དུ་ཡོངས་སུ་སྤོང་བ་དང། བྱམས་པའི་སེམས་ལ་གནས་ཏེ་ཞེ་སྡང་དང། ཁོང་ཁྲོ་བ་ཐམས་ཅད་ཡོངས་སུ་སྤོང་བ་དང། སྙིང་རྗེའི་སེམས་ལ་  
གནས་ཏེ་སེམས་ཅན་ཉམ་ཐག་པ་ཐམས་ཅད་སྒྲོལ་བ་དང། དགའ་བའི་སེམས་ལ་བདེ་བར་གནས་ཏེ། ངག་གི་ལས་མི་དགེ་བ་བཞི་ཡོངས་སུ་སྤོང་བ་དང། བཏང་སྙོམས་ཀྱི་སེམས་ལ་གནས་  
ཏེ༑ འདོད་ཆགས་དང། སེར་སྣ་དང། ཕྲག་དོག་ཐམས་ཅད་ཡོངས་སུ་སྤོང་བ་དང། ཡང་དག་པ་ལ་ཕྱོགས་ཏེ་སླུ་[?]བའི་ལྟས་བཟང་ངན་ཀུན་ཡོངས་སུ་སྤོང་ཞིང་ལོག་པ་མུ་སྟེགས་ཅན་ལ་མི་  
སྟེན་པ་དང། ཤིན་ཏུ་འབད་པའི་བརྩོན་འགྲུས་དང་ལྡན་ཏེ་དགེ་བའི་ཆོས་ཀུན་ལ་ནན་ཏན་བྱེད་པ་དང། རྟག་ཏུ་གནས་དགོན་པ་ལ་དགའ་ཞིང་ཆོས་ཀྱི་དོན་ཚོལ་བ་ལ་མི་སྐྱོ་བར་སྤྲོ་བའོ། །རིགས་  
ཀྱི་བུ། རྒྱལ་རིགས་དགེ་བ་ནས་རྗེའུ་རིགས་དང། དམངས་རིགས་ལ་སོགས་པའི་སྐྱེས་པ་དང། བུད་མེད་དེ་དག་གནས་པ་དང། སྤྱད་པར་བྱ་བའི་འཁོར་ལོ་བཅུ་པོ་འདི་དག་དང་ལྡན་ན་ཚེ་འདི་ཉིད་  
ལ་ཉན་ཐོས་ཀྱི་ཐེག་པ་པའི་རིགས་ལས་ལྡོག་ཅིང་ཉམས་པར་མི་འགྱུར་བ་དང། ཚེ་འདི་ཉིད་ལ་ཉན་ཐོས་ཀྱི་ཐེག་པའི་འཕགས་པའི་ཆོས་མངོན་དུ་གྱུར་བ་དང། ཉན་ཐོས་ཀྱི་འཕགས་པའི་  
  
  
༄༅། །ཆོས་ཀྱི་སྣོད་དུ་གྱུར་ཏེ། རང་སངས་རྒྱས་ཀྱི་ཐེག་པ་དང། ཐེག་པ་ཆེན་པོའི་འཕགས་པའི་ཆོས་མངོན་དུ་གྱུར་པ་དང་རང་སངས་རྒྱས་ཀྱི་ཐེག་པ་དང། ཐེག་པ་  
ཆེན་པོའི་སྣོད་དུ་འགྱུར་བ་ནི་མ་ཡིན་ནོ། །གཞུང་དེས་རང་སངས་རྒྱས་ཀྱི་ཐེག་པ་དང། ཐེག་པ་ཆེན་པོའང་ཤེས་པར་བྱའོ། །རིགས་ཀྱི་བུ། དེ་ལྟར་གནས་པ་དང། སྤྱད་པར་ལྡན་པའི་འཁོར་  
ལོ་བཅུ་པོ་དེ་དག་ནི་ཉན་ཐོས་དང། རང་སངས་རྒྱས་དང། བྱང་ཆུབ་སེམས་དཔའ་དང། སངས་རྒྱས་བཅོམ་ལྡན་འདས་ཐམས་ཅད་ཀྱི་ཐུན་མོང་དུ་ཡོད་པའོ། །རིགས་ཀྱི་བུ། གཞན་  
ཡང༑ གནས་པ་དང། སྤྱད་པར་བྱ་བའི་འཁོར་ལོ་རྣམ་པ་བཅུ་ཉན་ཐོས་དང་ཐུན་མོང་མ་ཡིན་པ། རང་སངས་རྒྱས་དང། བྱང་ཆུབ་སེམས་དཔའ་དང། སངས་རྒྱས་བཅོམ་ལྡན་འདས་དང་ཐུན་  
མོང་པ་ཡོད་དོ། །གང་རྒྱལ་རིགས་དགེ་བ་ནས་རྗེའུ་རིགས་དང་དམངས་རིགས་ལ་སོགས་པའི་སྐྱེས་པ་དང། བུད་མེད་དེ་དག་གནས་པ་དང་སྤྱད་པར་བྱ་བའི་འཁོར་ལོ་བཅུ་པོ་འདི་དག་  
དང་ལྡན་ན་ཚེ་འདི་ཉིད་ཀྱིས་རང་སངས་རྒྱས་ཀྱི་ཐེག་པའི་རིགས་ལས་ཀྱང་ཉམ་པར་མི་འགྱུར་བ་དང། མི་ལྡོག་པ་དང། ལུས་འདི་ཉིད་ལ་རང་སངས་རྒྱས་ཀྱི་ཐེག་པའི་འཕགས་པའི་ཆོས་  
རིགས་པ་དང། རང་སངས་རྒྱས་ཀྱི་འཕགས་པའི་ཆོས་ཀྱི་སྣོད་དུ་འགྱུར་རོ། །བཅུ་གང་ཞེ་ན། འདི་ལྟ་སྟེ། ལུས་དང། ང་དང། ཡིད་ཀྱི་ལས་རྣམ་པར་དག་པར་སྤྱོད་པ་དང། ཁྲེལ་བ་དང་  
  
  
བདག་གི་ལུས་ཀྱིས་སྐྱོ་བ་དང། ཉེ་བར་ལེན་པའི་ཕུང་པོ་ལྔ་ལ་ཤིན་ཏུ་འཇིགས་པ་སྐྱེད་པ་དང་འཁོར་བའི་འདོད་པ་ལས་ཤིན་ཏུ་བརྒལ་དཀའ་བར་ལྟ་བ་དང། རྟག་ཏུ་དབེན་  
པའི་གནས་ལ་དགའ་ཞིང་འདུ་འཛི་ཡོངས་སུ་སྤོང་བ་དང། བས་མཐའ་དགོན་པ་ལ་དགའ་ཞིང་གཞན་གྱི་སྐྱོན་མི་གླེང་པ་དང་དབང་པོ་རྣམས་སྡོམ་ཞིང་སེམས་རྟག་ཏུ་ཞི་བས་ཏིང་ངེ་འཛིན་དུ་བྱེད་  
པ་དང། རྟེན་ཅིང་འབྲེལ་ཏེ་འབྱུང་བ་ལ་མཁས་པས་རྒྱུ་དང་འབྲས་བུ་ལ་ཤིན་ཏུ་རྟོག་པ་དང། རྟག་ཏུ་བསམ་གཏན་ལ་མཉམ་པར་འཇོག་པར་དགའ་བ་དང། ཀུན་ནས་ལྡང་བའི་ཆོས་ཡོངས་སུ་  
འགོག་པ་ལ་མཁས་པའོ། །རིགས་ཀྱི་བུ། རྒྱལ་རིགས་དགེ་བ་ནས་རྗེའུ་རིགས་དང། དམངས་རིགས་ལ་སོགས་པའི་སྐྱེས་པ་དང། བུད་མེད་དེ་དག་གནས་པ་དང། སྤྱད་པར་བྱ་བའི་འཁོར་ལོ་བཅུ་པོ་  
འདི་དག་དང་ལྡན་པས་ཚེ་འདི་ཉིད་ཀྱིས་རང་སངས་རྒྱས་ཀྱི་ཐེག་པའི་རིགས་ལས་ཕྱིར་མི་ལྡོག་ཅིང་ཉམས་པ་ཡོད་པར་མི་འགྱུར་བ་དང། ཚེ་འདི་ཉིད་ཀྱིས་རང་སངས་རྒྱས་ཀྱི་ཐེག་པའི་འཕགས་པའི་  
ཆོས་མངོན་དུ་འགྱུར་བ་དང། རང་སངས་རྒྱས་ཀྱི་ཐེག་པའི་འཕགས་པའི་ཆོས་ཀྱི་སྣོད་དུ་འགྱུར་བའོ། །རིགས་ཀྱི་བུ། འདི་དག་ནི་ཉན་ཐོས་དང། རང་སངས་རྒྱས་ཐམས་ཅད་ཀྱི་གནས་པ་དང་སྤྱད་  
པར་བྱ་བའི་འཁོར་ལོ་ཞེས་བྱ་སྟེ། ཉན་ཐོས་དང། རང་སངས་རྒྱས་ཐམས་ཅད་ཀྱིས་འཁོར་ལོ་འདི་ལ་གནས་ན་མྱུར་དུ་སྲིད་པ་གསུམ་གྱི་རྒྱ་མཚོ་ལས་བརྒལ་ཏེ་མྱ་ངན་ལས་འདས་པའི་གྲོང་ཁྱེར་ཆེན་  
  
  
༄༅། །པོར་ཕྱིན་པར་འགྱུར་རོ། །རིགས་ཀྱི་བུ། གནས་པ་དང་སྤྱད་པར་བྱ་བའི་འཁོར་ལོ་ཞེས་བྱ་བའི་ཚིག་གི་དོན་གང་ལགས་དེ་ལ་གནས་པ་ཞེས་བྱ་བ་ནི་འཛིན་  
པ་དང་བཅས་པ། བདག་གི་བའི་གནས་སུ་བཅས་པ། འདུད་པར་བྱེད་པ་དང་བཅས་པ། འབྲེལ་བར་བྱེད་པ་དང་བཅས་པའོ། །དེ་ལ་སྤྱོད་པ་ཞེས་བྱ་བ་ནི་ཕུང་པོ་སྤྱོད་པ་དང། ཁམས་སྤྱོད་  
པ་དང། སྐྱེ་མཆེད་སྤྱོད་པ་དང། འབྲེལ་བ་དང་བཅས་པའི་སྤྱོད་པའོ། །འཁོར་ལོ་ཞེས་བྱ་བ་ནི་བསླབ་པ་དང། དམ་ཚིག་གི་འཁོར་ལོ་སྟེ། དཔེར་ན། འཁོར་ལོས་བསྒྱུར་བའི་རྒྱལ་པོ་ནི་  
ཤིང་རྟའི་འཁོར་ལོའམ། འཁོར་ལོ་དེ་གཙོ་བོར་སྤྱོད་དོ། །དེ་བཞིན་དུ་ཉན་ཐོས་དང། རང་སངས་རྒྱས་ཐམས་ཅད་འཁོར་ལོ་འདི་ལ་བརྟེན་ནས་མྱ་ངན་ལས་འདའ་བའི་ལམ་ཚོལ་ཏེ། དེ་  
བས་ན་རྣམ་པ་འདི་གཉིས་ནི་ཐེག་པ་ཆེན་པོའི་སྣོད་མ་ཡིན་ནོ། །དེ་ཅིའི་ཕྱིར་ཞེ་ན། དེ་དག་ནི་སྤྱོད་པ་དམའ་ཞིང་ཞན་པ་ལ་རྟེན་པས་ཐེག་པ་ཆེན་པོའི་སྣོད་མ་ཡིན་ནོ། །བདག་ཕུང་པོ་རྣམས་  
སྤྱོད་པ་ལ་འཛིན་པར་བྱེད་པ་དང་བཅས་པ་ལ་སྐྱོ་ཞིང་འཇིགས་ཏེ། བདག་འབའ་ཞིག་སྡུག་བསྔལ་ཐམས་ཅད་ལས་རྣམ་པར་གྲོལ་བ་ཚོལ་གྱི་སེམས་ཅན་ཐམས་ཅད་རྣམ་པར་དགྲོལ་  
བའི་ཕྱིར་ནན་ཏན་བྱེད་པ་མ་ཡིན་པས་ཐེག་པ་ཆེན་པོའི་སྣོད་མ་ཡིན་ནོ། །བདག་ཁམས་རྣམས་སྤྱོད་པ་ལ་གནས་སུ་བཅས་པས་སྐྱོ་ཞིང་འཇིགས་ཏེ། བདག་སྡུག་བསྔལ་ཐམས་ཅད་  
  
  
སེམས་ཅན་ཐམས་ཅད་རྣམ་པར་དགྲོལ་བའི་ཕྱིར་ནན་ཏན་བྱེད་པ་མ་ཡིན་པས་ན་ཐེག་པ་ཆེན་པོའི་སྣོད་མ་ཡིན་ནོ། །བདག་སྐྱེ་མཆེད་མངོན་པར་འདུ་བྱ་བ་  
རྣམས་སྤྱོད་པ་ལ་སྡུད་པར་བྱེད་པ་དང་བཅས་པས་སྐྱོ་ཞིང་འཇིགས་ཏེ། བདག་སྡུག་བསྔལ་ཐམས་ཅད་ལས་རྣམ་པར་གྲོལ་བ་ཚོལ་གྱི་སེམས་ཅན་ཐམས་ཅད་རྣམ་པར་དགྲོལ་བའི་  
ཕྱིར་ནན་ཏན་བྱེད་པ་མ་ཡིན་པས་ན་ཐེག་པ་ཆེན་པོའི་སྣོད་མ་ཡིན་ནོ། །དེ་དག་འབྲེལ་བ་དང་བཅས་པའི་སྤྱོད་པ་ལ་འབྲེལ་བའི་དབང་གིས་གནས་ཤིང་བརྟེན་ནས་གནས་ཤིང་བརྟེན་  
པ་མངོན་པར་འདུ་བྱེད་དེ། སེམས་ཅན་ཐམས་ཅད་སྡུད་པ་ལ་མི་དགའ་ཞིང་བྱམས་པ་དང། སྙིང་རྗེ་མེད་དེ་འབྲེལ་པ་དང་བཅས་པའི་ཕྱིར་ཐེག་པ་ཆེན་པོའི་སྣོད་མ་ཡིན་ནོ། །གཞན་  
དག་སྡུག་བསྔལ་མང་པོ་མྱོང་བར་མཐོང་ཡང་ཡལ་བར་བཏང་སྟེ་མི་སྐྱོ་བ་ལ་བདག་འབའ་ཞིག་རྣམ་པར་གྲོལ་བ་ཚོལ་བའི་ཕྱིར་ཐེག་པ་ཆེན་པོའི་སྣོད་མ་ཡིན་ནོ། །དེ་དག་བདག་གི་  
ཀུན་ནས་ཉོན་མོངས་པའི་མགོ་བཅད་པས་སེམས་ཅན་ཐམས་ཅད་ཀྱི་ཀུན་ནས་ཉོན་མོངས་པའི་མགོ་བཅད་པ་ལ་མི་སྤྲོ་བས་ཐེག་པ་ཆེན་པོའི་སྣོད་མ་ཡིན་ནོ། །དེ་དག་ཐེག་པ་ཆེན་  
པོའི་འཁོར་ལོས་བྱང་ཆུབ་ལ་འབབ་པ་མ་ཡིན་པས་ན་ཐེག་པ་ཆེན་པོའི་སྣོད་མ་ཡིན་ནོ། །དེ་དག་འོད་ཆེན་པོའི་འཁོར་ལོས་བྱང་ཆུབ་ལ་འབབ་པ་མ་ཡིན་པས་ན་ཐེག་པ་ཆེན་པོའི་  
  
  
༄༅། །སྣོད་མ་ཡིན་ནོ། །དེ་དག་གཅིག་པུ་ཟླ་མེད་པར་མྱ་ངན་ལས་འདས་པའི་གྲོང་ཁྱེར་དུ་འགྲོ་བ་ལ་དགའ་ཞིང་ནན་ཏན་བྱེད་པས་ན་ཐེག་པ་ཆེན་པོའི་སྣོད་  
མ་ཡིན་ནོ། །རིགས་ཀྱི་བུ། སེམས་ཅན་གང་ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པའི་ཆོས་ལ་ནན་ཏན་མ་བྱ་པ་བརྩོན་འགྲུས་མ་བརྩམས་པ་དག་ནི་དབང་  
པོ་ཡོངས་སུ་མ་སྨིན་ཏེ། དབང་པོ་ཞན་པ། བརྩོན་འགྲུས་ཆུང་བ་དག་ལ་གལ་ཏེ་ཤིན་ཏུ་ཟབ་མོ་ཐེག་པ་ཆེན་པོའི་དམ་པའི་ཆོས་བསྟན་ན་བཤད་པ་དང། ཉན་པ་གཉིས་ཀ་ཁ་ན་  
མ་ཐོ་བ་ཆེན་པོའི་སྡིག་ཐོབ་པར་འགྱུར་ཏེ། དེ་ནི་སངས་རྒྱས་ཐམས་ཅད་ལ་འཁུས་པ་ཡིན་ནོ། །དེ་ཅིའི་ཕྱིར་ཞེ་ན། སེམས་ཅན་གང་ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་  
ཐེག་པའི་ཆོས་ལ་ནན་ཏན་མ་བྱས་ཤིང་བརྩོན་འགྲུས་མ་བརྩམས་ཏེ། དབང་པོ་མ་སྨིན་པ། དབང་པོ་ཞན་པ། བརྩོན་འགྲུས་ཆུང་བ་དག་ཤིན་ཏུ་ཟབ་པ་ཐེག་པ་ཆེན་པོའི་དམ་པའི་  
ཆོས་མཉན་ན་སེམས་ཅན་དེ་ནི་ཡང་དག་པར་གླེན་པ། གཏི་མུག་པ་ཡིན་ཏེ། དེ་ནི་བདག་ཤེས་པར་ཁས་འྖེའང་ཆད་པའི་མཐའ་དང། ལོག་པའི་འདུ་ཤེས་སུ་འགྱུར་བ་  
དང༑ རྒྱུ་མེད་པར་སྨྲ་ཞིང་ལས་ཀྱི་འབྲས་བུ་རྣམས་ལ་མེད་པར་འཛིན་པས་དགེ་བ་བྱས་པ་དང། སྡིག་པ་བྱས་པ་ཐམས་ཅད་ལ་མེད་པར་འཛིན་པ་དང། ཐེག་པ་ཆེན་པོ་  
  
  
བྱེད་པ། ཆོས་མ་ཡིན་པ་ལ་ནི་ཆོས་ཡིན་པར་འཆད་པ། ཆོས་ལ་ནི་ཆོས་མ་ཡིན་པར་འཆད་པ། དགེ་སྦྱོང་མ་ཡིན་པ་ལ་དགེ་སྦྱོང་  
ཡིན་པར་འཆད་པ། དགེ་སྦྱོང་ཡང་དག་པ་ལ་ནི་དགེ་སྦྱོང་མ་ཡིན་པར་འཆད་པ། འདུལ་བ་མ་ཡིན་པ་ལ་ནི་འདུལ་བར་འཆད་པ། འདུལ་བ་ཡང་དག་པ་ལ་ནི་འདུལ་བ་མ་ཡིན་  
པར་འཆད་དེ། གླེན་པ་གཏི་མུག་གི་རང་བཞིན་ཅན་ང་རྒྱལ་གྱིས་མངོན་པར་ཟིན་པ། ཕྲག་དོག་དང། སེར་སྣས་ཡོངས་སུ་བསྟེན་པ་ཐེག་པ་ཆེན་པོའི་ཆོས་ལ་བསྟོད་ཅིང་སྲུང་བ་  
དང༑ ཀུན་དུ་རྒྱས་པར་བྱེད་ཀྱང་ཉན་ཐོས་ཀྱི་ཐེག་པ་དང་སངས་རྒྱས་ཀྱི་ཐེག་པའི་ཆོས་ལ་འཕྱ་ཞིང་སྐུར་ནས་རྒྱས་པར་མི་བྱེད་དོ། །དེ་ནི་ཉན་ཐོས་ཀྱི་ཐེག་པ་དང། རང་སངས་རྒྱས་  
ཀྱི་ཐེག་པ་དང། བླ་ན་མེད་པ་ཡང་དག་པའི་ཐེག་པ་ལ་བརྟེན་ཏེ། ཁྱིམ་ནས་ཁྱིམ་མ་ཡིན་པར་རབ་ཏུ་བྱུང་ནས་བསྙེན་པར་རྫོགས་ཀྱང་དགེ་སློང་ཉིད་དུ་འགྱུར་བར་ཡང་དག་པ་ཇི་ལྟ་  
བ་བཞིན་དུ་མི་ཤེས་པ་དང། དགེ་བའི་ཆོས་ཐམས་ཅད་མངོན་པར་སྡུད་པའི་རྒྱུ་ཡང་དག་པ་ཇི་ལྟ་བ་བཞིན་དུ་མི་ཤེས་པས་ངའི་སློབ་མ་ཆོས་ཀྱི་སྣོད་དུ་གྱུར་པ་དང། ཆོས་ཀྱི་སྣོད་དུ་  
མ་གྱུར་པ་དང། སློབ་པ་དང། མི་སློབ་པ་ལ་ནན་ཏན་བྱེད་པ་དང། མཐའི་གནས་བྱས་པའི་འབྲས་བུ་ཐོབ་པ་དང། དགེ་བའི་སྐྱེ་བོ་ཚུལ་ཁྲིམས་སྲུང་བ་དང། ཚུལ་ཁྲིམས་ཉམས་  
  
  
༄༅། །པ་དང། ཚུལ་ཁྲིམས་མེད་པ་དག་ལ་རྣམ་པ་སྣ་ཚོགས་ཀྱིས་སྤྱོ་ཞིང་གཤེ་བ་དང། གནོད་པ་བྱེད་པ་དང། ཆོས་གོས་དང། ལྷུང་བཟེད་འཕྲོག་པ་དང། འཚོ་  
བའི་ཡོ་བྱད་ལ་སྤྱོད་དུ་མི་སྟེར་བ་དང། བཟུང་ཞིང་བཅིང་པའང་བྱེད་དོ། །དེ་ལྟར་རྒྱུ་དང། འབྲས་བུ་ཐམས་ཅད་མེད་པར་ལྟ་ཞིང་ཆད་པར་སྨྲ་བ་དག་ནི་མིའི་ནང་ན་གནས་ཀྱང། དེ་ནི་ཡང་  
དག་པར་སྲིན་པོ་ཞེས་བྱ་སྟེ། མ་འོངས་པའི་དུས་ན་བསྐལ་པ་ཆེན་པོ་གྲངས་མེད་པའི་བར་དུའང་མིའི་ལུས་ཐོབ་པར་དཀའོ། །སེམས་ཅན་དམྱལ་བར་ཚད་མེད་པའི་སྡུག་བསྔལ་  
མྱོང་བར་ཡང་སླ་ཡི། མིའི་ནང་ན་ཆད་པར་ལྟ་བ་ནི་མ་ཡིན་ནོ་།དེ་ལྟར་གང་ཟག་གླེན་པ་དེ་ནི་རིང་པོ་མི་ཐོགས་པར་ལུས་ཀྱི་ཡན་ལག་དུམ་བུར་ཆད་ཅིང་ཉིན་ཞག་དུ་མར་ལྕེ་ལྐུགས་  
ཤིང་སྨྲ་མི་ནུས་པ་དང། ཤིན་ཏུ་མི་བཟད་པའི་ན་བ་དང། ཚ་བའི་སྡུག་བསྔལ་ཆེན་པོ་མྱོང་བ་དང། ཚེ་འཕོས་ནས་གདོན་མི་ཟ་བར་མཚམས་མེད་པའི་སེམས་ཅན་དམྱལ་བར་  
ལྟུང་ཞིང་ངན་སོང་ཀུན་ཏུ་འཁོར་ལོ་བཞིན་དུ་འཁོར་ལ་སྡུག་བསྔལ་མང་པོ་ལེན་ཏེ་ཐར་པའི་དུས་མེད་དོ། །བསྐལ་པ་བརྒྱ་སྟོང་གི་བར་དུའང་མིའི་ལུས་ཐོབ་པར་དཀའོ། །གལ་  
ཏེ་བསྐལ་པ་ཚད་མེད་གྲངས་མེད་པ་འདས་ནས་མིའི་ལུས་ཐོབ་ནའང་སངས་རྒྱས་མི་བཞུགས་པ། རྙོག་པ་ལྔའི་འཇིག་རྟེན་གྱི་ཁམས་སུ་སྐྱེ་སྟེ། དམུས་ལོང་དུ་འགྱུར་བ་དང། །  
  
  
ལྐུགས་པ་དང། ལྕེ་མེད་པ་དང། ནད་རྣམ་པ་སྣ་ཚོགས་ཀྱིས་གཟིར་བ་དང། ལུས་ཐུང་ཞིང་མི་སྡུག་བས་ཀུན་གྱི་ཡིད་དུ་མི་འོང་བ་དང། སྨྲ་མི་མཁས་ཤིང་ཆིག་རྣར་མི་འོང་  
བ་དང། སེམས་རྟག་ཏུ་མྱོས་ཤིང་ཅིའང་མི་ཤེས་པ་དང། དབུལ་ཕོངས་པའི་རིགས་སུ་སྐྱེས་ནས་ཅིའང་མི་རྙེད་པ་དང། དགེ་བའི་བཤེས་གཉེན་དང་མི་ཕྲད་པ་དང། སྡིག་པའི་བཤེས་  
གཉེན་གྱི་རྗེས་སུ་སྡིག་པའི་ལས་བྱེད་པ་ལ་དགའ་བ་དང། ངན་པར་ལྟ་བ་ལ་ཆགས་ཤིང་མཚམས་མེད་པའི་སྡིག་པ་བྱེད་པ་ལ་དགའ་བས་ཕྱིར་ཡང་མཚམས་མེད་པའི་སེམས་ཅན་  
དམྱལ་བར་ལྟུང་བར་འགྱུར་ཏེ། ངན་སོང་ལས་ཤིན་ཏུ་ཐར་པར་དཀའོ། །དེ་ལྟར་གླེན་པ་གཏི་མུག་ཅན་ཆད་པ་དང། འགོག་པར་སྨྲ་བ་དེས་ངའི་དམ་པའི་ཆོས་མ་རུང་བར་བྱས་ནས་  
ངའི་སློབ་མ་ཚུལ་ཁྲིམས་སྲུང་བ་དང། ཚུལ་ཁྲིམས་ཉམས་པ་དང། ཚུལ་ཁྲིམས་མེད་པ་ལ་ནན་ཏན་གྱིས་ཆད་པས་གཅོད་ཅིང་དགེ་བའི་ཕྱོགས་ལ་བདེ་བར་སྤྱོད་དུ་མི་སྟེར་ཏེ། དེའི་  
རྒྱུ་དེའི་རྐྱེན་གྱིས་བསྐལ་པ་བརྒྱ་སྟོང་གི་བར་དུ་ངན་སོང་དུ་ལྟུང་ནས་མུན་པ་ནས་མུན་པར་རྒྱུ་སྟེ། ཐར་པའི་དུས་མེད་དོ། །དེ་ལྟར་སེམས་ཅན་དེའི་སྡིག་པ་རྣམ་པར་སྨིན་པ་ནི་ཉན་  
ཐོས་དང། རང་སངས་རྒྱས་ཀྱི་ཐེག་པའི་ཆོས་མཉན་པ་ལ་ནན་ཏན་མ་བྱས་པར་ཤིན་ཏུ་ཟབ་པ་ཐེག་པ་ཆེན་པོའི་དམ་པའི་ཆོས་ལ་ཉན་ཅིང་ནན་ཏན་བྱེད་པ་ལ་རྩོལ་བའི་ཕྱིར་རོ། །དེ་  
  
  
༄༅། །ལྟར་གླེན་པ་གཏི་མུག་ཅན་ཆད་པར་ལྟ་བར་སྨྲ་བ་དེ་མི་མ་རབས་ཐ་མའི་ལུས་ཀྱང་ཐོབ་པར་དཀའ་ན། འཕགས་པའི་ཆོས་ཀྱི་སྣོད་དུ་འགྱུར་བ་ལྟ་ཅི་  
སྨོས༑ ཉན་ཐོས་དང། རང་སངས་རྒྱས་ཀྱི་མྱ་ངན་ལས་འདའ་བའང་མི་ཐོབ་ན། ཤིན་ཏུ་ཟབ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པ་ལྟ་ཅི་སྨོས་ཏེ། སེམས་ཅན་དེའི་  
ཉེས་པ་ནི་ཉན་ཐོས་ཀྱི་ཐེག་པའི་ཆོས་དང། རང་སངས་རྒྱས་ཀྱི་ཐེག་པའི་ཆོས་མ་བསླབས་པར་ཐེག་པ་ཆེན་པོའི་ཆོས་ལ་ཞུགས་པར་གྱུར་པའི་ཕྱིར་རོ། །རིགས་ཀྱི་བུ། འདི་ལྟ་སྟེ་  
རྫ་སོ་མ་བཏང་བའི་ནང་དུ་མར་དང། འོ་མ་བླུགས་ན་ཐམས་ཅད་འཐུངས་ནས་སྣོད་དང། བཅུད་གཉི་ག་མ་རུང་བར་བྱེད་དོ། །དེ་ཅིའི་ཕྱིར་ཞེ་ན། སྣོད་ལ་སྐྱོན་ཡོད་པའི་ཕྱིར་རོ། །དེ་  
བཞིན་དུ་སེམས་ཅན་དག་ཀྱང་ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པའི་ཆོས་ལ་ཤིན་ཏུ་ནན་ཏན་མ་བྱས་པ་ཡང་དག་པའི་བརྩོན་འགྲུས་མ་བརྩམས་པ། དབང་  
པོ་ཡོངས་སུ་མ་སྨིན་པ། དབང་པོ་ཞན་པ། བརྩོན་འགྲུས་ཆུང་བ་དག་ལ་གང་གིས་ཤིན་ཏུ་ཟབ་པ་ཐེག་པ་ཆེན་པོའི་དམ་པའི་ཆོས་བཤད་ན་བཤད་པ་དང་ཉན་པ་གཉི་ག་ཁ་ན་མ་  
ཐོ་བ་ཆེན་པོའི་སྡིག་ཐོབ་པར་འགྱུར་ཏེ། སངས་རྒྱས་ཐམས་ཅད་ལ་འཁུས་པའི་སྐྱོན་དུ་འགྱུར་བ་ནི་གོང་དུ་རྒྱས་པར་བཤད་པ་བཞིན་ནོ། །ཡང་འདི་ལྟ་སྟེ། འཇིག་རྟེན་པའི་  
  
  
བཅུག་ན་ཆུད་ཟོས་ཤིང་སྟོར་བར་འགྱུར་རོ། །དེ་བཞིན་དུ་སེམས་ཅན་གང་ཐེག་པ་གཉིས་ཀྱི་ཆོས་ལ་འཕྱ་ཞིང་སྐུར་ཏེ་མ་དད་པ་ནན་ཏན་  
དུ་མི་སློབ་པ་དག་ལ་ཐེག་པ་ཆེན་པོ་བཤད་ན་ཡང་དག་པ་ཇི་ལྟ་བ་བཞིན་དུ་མི་ཤེས་ཏེ། དེའི་དབང་གི་སྡིག་བྱེད་ཅིང་འཁོར་བའི་མཐའ་ཟད་མི་ཤེས་པར་འགྱུར་རོ། །འདི་ལྟ་སྟེ། གྲུ་ཟག་  
པ་བུག་རྡོལ་ཅན་སྐྱེད་པ་དང། འདེག་པ་མི་ནུས་པ་ལ་ཞོན་ཏེ་རྒྱ་མཚོའི་ནང་དུ་འཇུག་པ་དེ་བཞིན་དུ་སེམས་ཅན་གང་སེར་སྣ་དང་ཕྲག་དོག་གི་དབང་དུ་གྱུར་པ་ཐེག་པ་གཉིས་ཀྱི་ཆོས་ལ་  
ནན་ཏན་མ་བྱས་པར་བདག་ནི་ཐེག་པ་ཆེན་པོ་པ་ཡིན་ནོ་ཞེས་ཁས་འཆེ་བ་དེ་ནི་ཆད་པར་ལྟ་བ། ང་རྒྱལ་ཅན། གཡོ་དང། སྒྱུས་ཟག་བ་ཅན་དུ་གྱུར་པའི་ལུས་ཀྱིས་ཐམས་ཅད་མཁྱེན་པའི་  
རྒྱ་མཚོར་འཇུག་མི་ནུས་སོ། །འདི་ལྟ་སྟེ། གང་ཟག་དམུས་ལོང་དུ་གྱུར་པ་ནི་རིན་པོ་ཆེ་རྣམ་པ་སྣ་ཚོགས་བསྟན་པའི་གནས་སུ་མི་འགྱུར་རོ། །དེ་བཞིན་དུ་ང་རྒྱལ་གྱི་དབང་དུ་གྱུར་པ་  
བག་མེད་པ་སྟོང་པར་ལྟ་བ་ལ་ཆགས་ཤིང་ཐེག་པ་གཉིས་མི་སློབ་པའི་ཤེས་རབ་ཀྱི་མིག་མེད་པས་དམུས་ལོང་དུ་གྱུར་པ་ནི་བླ་ན་མེད་པའི་ཐེག་པ་ཆེན་པོའི་ཡོན་ཏན་རིན་པོ་ཆེ་བསྟན་པའི་  
གནས་སུ་མི་འགྱུར་རོ། །འདི་ལྟ་སྟེ། ལུས་ཤིན་ཏུ་མནམ་ཞིང་རུལ་པར་གྱུར་པ་ལ་བྱུག་པ་དྲི་ཞིམ་པ་རྣམ་པ་སྣ་ཚོགས་ཀྱིས་བྱུགས་ཀྱང་དྲི་ཞིམ་པར་མི་འགྱུར་རོ། །དེ་བཞིན་དུ་སེམས་  
  
  
༄༅། །ཅན་གླེན་པ་གཏི་མུག་ཅན་ང་རྒྱལ་གྱིས་མངོན་པར་ཟིན་པ། ཐེག་པ་གཉིས་ཀྱི་ཆོས་ལ་བརྩོན་པར་མ་དད་ཅིང་སྲོག་གཅོད་པ་མ་སྤངས་པ་ནས་ལོག་པར་  
ལྟ་བའི་བར་དུ་མ་སྤངས་པ་དེ་དག་ནི། བླ་ན་མེད་པའི་ཐེག་པ་ཆེན་པོ་ལ་ནན་ཏན་བྱེད་ཀྱང་ཤིན་ཏུ་ཟབ་མོའི་ཆོས་ཤེས་པར་མི་ནུས་སོ། །འདི་ལྟ་སྟེ། གྲམ་ཁྲོད་དུ་ས་བོན་བཟང་  
པོ་བཏབ་སྟེ་ཤིན་ཏུ་ལས་ཆེར་བྱས་ཀྱང་འབྲས་བུ་དང། ལོ་ཏོག་རྙེད་པར་མི་འགྱུར་རོ། །དེ་བཞིན་དུ་སེམས་ཅན་གང་ཐེག་པ་གཉིས་ཀྱི་ཆོས་ལ་ང་རྒྱལ་དང། ལེ་ལོ་བྱེད་དེ་ནན་ཏན་  
མི་བྱེད་པ་དང། འདོད་པ་ལྔ་ལ་ཆགས་ཏེ་མི་སྐྱོ་བདག་ལུས་དེ་ཉིད་ལ་ཐེག་པ་ཆེན་པོའི་རིགས་སུ་ཤིན་ཏུ་སྤྱད་དཀའ་བའི་བརྩོན་འགྲུས་བྱས་ཀྱང་ཅིར་ཡང་འགྲུབ་པའི་དོན་མེད་དོ། །  
འདི་ལྟ་སྟེ། རྫ་མ་སྔར་དུག་གི་སྣོད་བྱས་པའི་ནང་དུ་ཕྱིས་ཤ་ཁར་ཅུང་ཟད་ཙམ་བཏབ་པས་སྤྱད་དུ་མི་རུང་ངོ། །དེ་བཞིན་དུ་སེམས་ཅན་གང་ཐེག་པ་གཉིས་ཀྱི་ཆོས་ལ་ནན་  
ཏན་མི་བྱེད་པ་རྒྱུ་མེད་པར་སྨྲ་བ་ལ་ཐེག་པ་ཆེན་པོ་བསྟན་ཀྱང་བདག་དང། གཞན་ལ་ཕན་པའི་དོན་དུ་མི་འགྱུར་རོ། །འདི་ལྟ་སྟེ། སྔར་ཤ་ཁ་རའི་སྣོད་བྱས་པའི་རྫ་མའི་ནང་དུ་ཕྱིས་  
དུག་ཅུང་ཟད་བཏབ་ནའང་སྤྱད་དུ་མི་རུང་ངོ། །དེ་བཞིན་དུ་སེམས་ཅན་གང་ཐེག་པ་གཉིས་ཀྱི་ཆོས་ལ་ནན་ཏན་མ་བྱས་པར་ཐེག་པ་ཆེན་པོ་སྟོན་ན་གཉིས་ཀ་ཉམས་ཤིང་  
  
  
།འདི་ལྟ་སྟེ། དཔེར་ན། སྨྱོས་ཤིང་སེམས་འཁྲུགས་པའི་མདུན་དུ་རོལ་མོ་སྣ་ཚོགས་བྱས་ཀྱང་བྱེ་བྲག་མི་ཕྱེད་པ་དེ་བཞིན་དུ་སེམས་ཅན་གང་ཐེག་པ་གཉིས་  
ཀྱི་ཆོས་ལ་ཤིན་ཏུ་ནན་ཏན་མ་བྱས་པ་འདོད་ཆགས་དང། ཞེ་སྡང་དང། གཏི་མུག་ལ་སོགས་པའི་ཉོན་མོངས་པ་དྲག་པོས་སེམས་བསླད་པས་རྒྱུ་མེད་པར་འཛིན་པ། ཆད་པ་  
དང༑ མེད་པར་སྨྲ་བ། དབང་པོ་མ་ཡིན་པ་དག་ལ་ཐེག་པ་ཆེན་པོ་ཡུན་རིང་མོ་ཞིག་ཏུ་བཤད་ཀྱང་ཤེས་པར་རམ། རྟོགས་པར་མི་ནུས་སོ། །འདི་ལྟ་སྟེ། གང་ཞིག་གོ་ཆ་མེད་དེ་མཚོན་  
ཆ་མི་ཐོགས་པར་གཡུལ་ངོར་སོང་ན་གདོན་མི་ཟ་བར་རྨས་ཤིང་སྡུག་བསྔལ་མྱོང་བར་འགྱུར་རོ། །དེ་བཞིན་དུ་སེམས་ཅན་གང་ཐེག་པ་གཉིས་ཀྱི་ཆོས་ལ་ནན་ཏན་མ་བྱས་པ་ཤེས་རབ་ཞན་  
པ༑ དབང་པོ་དང། སྣོད་དུ་མ་གྱུར་པ་དག་ལ་ཐེག་པ་ཆེན་པོ་བཤད་ན་གདོན་མི་ཟ་བར་ལོག་པར་འཛིན་པའི་ཕྱིར་སྡིག་པའི་ལས་ཀུན་བྱེད་པ་ལ་ཟད་པའི་མཐའ་མེད་དོ། །དེ་ལྟར་གླེན་  
པ་གཏི་མུག་ཅན་དེ་རིང་པོ་མི་ཐོགས་པར་ལུས་ཀྱི་ཡན་ལག་དུམ་བུར་ཆད་པ་ཉིན་ཞག་དུ་མར་ལྕེ་ལྐུགས་ཤིང་སྨྲ་མི་ནུས་པ་དང་ཤིན་ཏུ་མི་བཟད་པའི་ན་བ་དང། ཚ་བའི་སྡུག་བསྔལ་  
ཆེན་པོ་མྱོང་བ་དང། འཆི་འཕོས་ནས་ཀྱང་གདོན་མི་ཟ་བར་མཚམས་མེད་པའི་སེམས་ཅན་དམྱལ་པར་སྐྱེ་སྟེང་ན་སོང་རྣམས་སུ་འཁོར་ཞིང་འཇུག་པ་ནི་ཇི་ལྟར་སྔར་རྒྱས་པར་བཤད་པ་  
  
  
༄༅། །བཞིན་ནོ། །རིགས་ཀྱི་བུ། དེ་བས་ན་མཁས་པ་དག་ནི་སྔར་ཕ་རོལ་པོའི་སེམས་བརྟགས་ཏེ་གདོད་ཆོས་བསྟན་པར་བྱའོ། །སྔར་བྱམས་པའི་སེམས་དང་  
སྙིང་རྗེའི་སེམས་དང། དགའ་བའི་སེམས་དང། ཕན་པའི་སེམས་དང་ལེ་ལོ་མེད་པའི་སེམས་དང། ཤིན་ཏུ་བཟོད་པའི་སེམས་དང། ང་རྒྱལ་མེད་པའི་སེམས་དང། ཕྲག་  
དོག་མེད་པའི་སེམས་དང། འཇུངས་པ་མེད་པའི་སེམས་དང། མཉམ་པར་བཞག་པའི་ཏིང་ངེ་འཛིན་གྱི་སེམས་བསྐྱེད་ནས་གདོད་ཕ་རོལ་པོ་ལ་དམ་པའི་ཆོས་བསྟན་པར་བྱ་མི་  
སེམས་ཅན་ཕ་རོལ་པོས་ཆོས་ཐོས་ནས་འཁོར་བར་འཁོར་བའི་གཡངས་ཆེན་པོར་ལྟུང་བར་མི་བྱའོ། །དེ་བས་ན་དེ་བཞིན་གཤེགས་པ་ནི་སེམས་ཅན་ཐམས་ཅད་ཀྱི་སེམས་ཀྱི་  
མཚན་ཉིད་ཐུགས་སུ་ཆུད་ནས་དྲི་མ་མེད་པ་མི་ལེན་པར་སྤྱོད་པའི་འཁོར་ལོས་དམ་པའི་ཆོས་སྟོན་ཏེ། གོ་ཆ་ཆེན་པོ་བགོས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་  
གཞན་ལ་ཆོས་སྟོན་པའང་དེ་བཞིན་ཏེ། བྱམས་ཤིང་བརྩེ་བའི་ཕྱིར་ཉོན་མོངས་པ་ཐམས་ཅད་ཡོངས་སུ་གཅད་པ་དང། སྲིད་པ་གསུམ་གྱི་རྒྱ་མཚོ་ལས་བསྒྲལ་བ་དང། སེམས་ཅན་  
དག་ཐེག་པ་གསུམ་གང་ལ་དད་པའི་ཐེག་པ་གཅིག་ལ་འཛུད་ཅིང་མྱུར་དུ་རྫོགས་པར་བྱ་བའི་ཕྱིར་དམ་པའི་ཆོས་སྟོན་གྱི། འཁོར་བར་འཁོར་བའི་གཡང་ས་ཆེན་པོར་ལྟུང་བར་  
  
  
།དེ་ལ་ཇི་ལྟར་ན་དྲི་མ་མེད་པར་སྤྱོད་པའི་འཁོར་ལོ་ཞེས་བྱ་ཞེ་ན། དེ་ལ་དྲི་མ་མེད་པ་ཞེས་བྱ་བ་ནི་ཆོས་སྟོན་པའི་ཚེ་ན་ཕུང་པོ་ཡོད་པའི་ཕྱིར་མ་ཡིན། སྐྱེ་མཆེད་  
ཡོད་པའི་ཕྱིར་མ་ཡིན། ཁམས་ཡོད་པའི་ཕྱིར་མ་ཡིན། འདོད་པའི་ཁམས་ཡོད་པའི་ཕྱིར་མ་ཡིན། གཟུགས་ཡོད་པའི་ཁམས་ཡོད་པའི་ཕྱིར་མ་ཡིན། གཟུགས་མེད་པའི་  
ཁམས་ཡོད་པའི་ཕྱིར་མ་ཡིན། འཇིག་རྟེན་འདི་ཡོད་པའི་ཕྱིར་མ་ཡིན་འཇིག་རྟེན་ཕ་རོལ་པ་ཡོད་པའི་ཕྱིར་མ་ཡིན། འདུ་བྱེད་ཡོད་པའི་ཕྱིར་མ་ཡིན། ཚོར་བ་ཡོད་པའི་ཕྱིར་མ་  
ཡིན༑ འདུ་ཤེས་ཡོད་པའི་ཕྱིར་མ་ཡིན། རྟོག་པ་ཡོད་པའི་ཕྱིར་མ་ཡིན། རིག་པ་ཡོད་པའི་ཕྱིར་མ་ཡིན། ཡིད་ལ་བྱ་བ་ཡོད་པའི་ཕྱིར་མ་ཡིན། མ་རིག་པ་ཡོད་པའི་ཕྱིར་མ་ཡིན་པ་ནས་  
རྒ་ཤིའི་བར་དུ་ཡོད་པའི་ཕྱིར་མ་ཡིན། འགྲོ་བ་ཡོད་པ་དང། འགྲོ་བ་མེད་པའི་ཕྱིར་སེམས་ཅན་ལ་དམ་པའི་ཆོས་སྟོན་པ་མ་ཡིན་ནོ་།འདི་ལྟ་སྟེ། ཕུང་པོ་དང། ཁམས་དང། སྐྱེ་  
མཆེད་ནས་འགྲོ་བ་དང། འགྲོ་བ་མེད་པའི་བར་དུ་རྒྱས་པར་བཤད་པ་ཀུན་ཀྱང་རབ་ཏུ་ཞི་བས་སེམས་ཅན་ལ་དམ་པའི་ཆོས་སྟོན་ཏོ་།དེ་ལྟ་བས་ན་དྲི་མ་མེད་པ་ཞེས་བྱའོ། །སྤྱོད་པ་ཞེས་བྱ་  
བ་ནི། འདི་ལྟ་སྟེ། འདི་ནས་འཆི་འཕོ་བ་དང། ཕ་རོལ་ཏུ་སྐྱེ་བ་ཡོངས་སུ་གཅད་པའི་ཕྱིར་སེམས་ཅན་དག་ལ་ཆོས་སྟོན་ཏོ། །ཕུང་པོ་དང། ཁམས་དང། སྐྱེ་མཆེད་ཡོངས་སུ་གཅད་པ་ནས་  
  
  
༄༅། །དེ་བཞིན་དུ་འགྲོ་བ་དང། མི་འགྲོ་བའི་བར་དུ་རྒྱས་པར་ཡོངས་སུ་གཅོད་པའི་ཕྱིར་སེམས་ཅན་རྣམས་ལ་ཆོས་སྟོན་པ་ནི་སྤྱོད་པ་ཞེས་བྱའོ། །འཁོར་ལོ་ཞེས་  
བྱ་བ་ནི། འདི་ལྟ་སྟེ། ཟླ་བ་ཉ་བའི་འོད་ཤིན་ཏུ་སིམ་ཞིང་གསལ་བ་ཐོགས་པ་མེད་པར་ནམ་མཁའ་ལ་སྣང་བས་ཐམས་ཅད་དུ་ཐོགས་པ་མེད་པའི་སྤྱོད་ཡུལ་དུ་འགྱུར་བ་དེ་བཞིན་དུ་དེ་  
བཞིན་གཤེགས་པ་དང། བྱང་ཆུབ་སེམས་དཔའ་རྣམས་ཀྱི་ཇི་སྙེད་རྫུ་འཕྲུལ་དང། མངོན་པར་ཤེས་པ་དང། ཤེས་པ་བརྡ་སྤྲོད་པ་དང། བསླབ་པར་བྱ་བ་དང། རྣམ་པར་རྒྱལ་  
བའི་འཁོར་ལོ་གསུམ་པོས་མཛད་པ་ཐོགས་པ་མེད་པར་འཇིག་རྟེན་གྱི་ཁམས་ཀུན་ཏུ་སྣོད་དུ་གྱུར་པའི་སེམས་ཅན་ཐམས་ཅད་ལ་ཕན་པ་དང། བདེ་བའི་ཕྱིར་སེམས་ཅན་དག་  
གཞན་ལ་སྐྱབས་སུ་འགྲོ་བ་དང། འཇིག་རྟེན་རྒྱང་ཕན་པ་ཐམས་ཅད་དང་མ་འདྲེས་པ་དང། ཉན་ཐོས་དང། རང་སངས་རྒྱས་ཐམས་ཅད་དང་མ་འདྲེས་པར་སེམས་ཅན་  
དག་ལ་འཁོར་བའི་སྡུག་བསྔལ་ཐམས་ཅད་བཅད་དེ། ཤིན་ཏུ་བདེ་བའི་བྱང་ཆུབ་ཀྱི་མྱ་ངན་ལས་འདའ་བ་ཐོབ་པར་བྱེད་པ་ནི་འཁོར་ལོ་ཞེས་བྱའོ། །དེ་ལྟར་ན་དེ་དག་ནི་སངས་རྒྱས་  
དང། བྱང་ཆུབ་སེམས་དཔའ་རྣམས་ཀྱི་དྲི་མ་མེད་པར་སྤྱོད་པའི་འཁོར་ལོ་ཞེས་བྱའོ། །དེ་ལ་ཇི་ལྟར་ན་མི་ལེན་པར་སྤྱོད་པའི་འཁོར་ལོ་ཞེ་ན། ཆོས་ཐམས་ཅད་ལ་ཐོགས་པ་  
  
  
དུ་ཐེག་པ་གསུམ་གྱི་དབང་པོ་དང། སྣོད་ཇི་ལྟ་བ་བཞིན་དུ་ཆགས་པ་མེད་པར་དམ་པའི་ཆོས་སྟོན་ཏོ། །དེ་བཞིན་གཤེགས་  
པ་སེམས་ཅན་རྣམས་ལ་ཆོས་སྟོན་པ་ནི་ཇི་ལྟར་ནམ་མཁའ་ཐ་དད་པའི་མཚན་ཉིད་མེད་པ་ལྟར་ཆད་མེད་པའི་ཏིང་ངེ་འཛིན་དང་རྣམ་པར་གྲོལ་བའི་དབང་དང། བཀོད་པས་ཡོངས་  
སུ་ཟིན་པར་སེམས་ཅན་དག་ལ་ཆགས་པ་མེད་པར་དམ་པའི་ཆོས་སྟོན་ཏོ། །གོ་ཆ་ཆེན་པོ་བགོས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཕ་རོལ་ལ་ཆོས་སྟོན་པ་ཡང་  
དེ་དང་འདྲ་སྟེ། ཆོས་སྟོན་པ་ན་ཡོད་པའང་མ་ཡིན། མེད་པའང་མ་ཡིན། གཟུགས་ཉིད་སྟོང་པ་མ་ཡིན། གཟུགས་ལས་གཞན་པ་སྟོང་པ་མ་ཡིན་པ་ནས་རྣམ་པར་ཤེས་པ་ཉིད་ཀྱི་  
བར་དུ་སྟོན་པ་མ་ཡིན། རྣམ་པར་ཤེས་པ་ལས་གཞན་པ་སྟོང་པ་མ་ཡིན་ནོ། །མི་གཉིད་སྟོང་པ་མ་ཡིན། མིག་ལས་གཞན་པ་སྟོང་པ་མ་ཡིན་པ་ནས་ཡིད་ཉིད་ཀྱི་བར་དུ་སྟོང་པ་མ་ཡིན་  
ཡིད་ལས་གཞན་པ་སྟོང་པ་མ་ཡིན་ནོ། །གཟུགས་ཉིད་སྟོང་པ་མ་ཡིན་གཟུགས་ལས་གཞན་པ་སྟོང་པ་མ་ཡིན་པ་ནས་ཆོས་ཉིད་ཀྱི་བར་དུ་སྟོང་པ་མ་ཡིན། ཆོས་ལས་གཞན་པ་སྟོང་པ་  
མ་ཡིན་ནོ། །མིག་གི་རྣམ་པར་ཤེས་པ་ཉིད་སྟོང་པ་མ་ཡིན། མིག་གི་རྣམ་པར་ཤེས་པ་ལས་གཞན་པ་སྟོང་པ་མ་ཡིན་པ་ནས་ཡིད་ཀྱི་རྣམ་པར་ཤེས་པ་ཉིད་ཀྱི་བར་དུ་སྟོང་པ་མ་ཡིན་ནོ། །  
  
  
༄༅། །ཡིད་ཀྱི་རྣམ་པར་ཤེས་པ་ལས་གཞན་པ་སྟོང་པ་མ་ཡིན་ནོ། །འདོད་པའི་ཁམས་ཉིད་སྟོང་པ་མ་ཡིན། འདོད་པའི་ཁམས་ལས་གཞན་པ་སྟོང་པ་མ་ཡིན་  
པ་ནས་ནམ་མཁའ་མཐའ་ཡས་སྐྱེ་མཆེད་སྟེང་ཉིད་ཀྱི་བར་སྟོང་པ་མ་ཡིན། ནམ་མཁའ་མཐའ་ཡས་སྐྱེ་མཆེད་སྟེང་ལས་གཞན་པ་སྟོང་པ་མ་ཡིན་ནོ། །རྣམ་ཤེས་མཐའ་ཡས་སྐྱེ་  
མཆེད་སྟེང་ཉིད་སྟོང་པ་མ་ཡིན། རྣམ་ཤེས་མཐའ་ཡས་སྐྱེ་མཆེད་སྟེང་ལས་གཞན་པ་སྟོང་པ་མ་ཡིན། ཅུང་ཟད་མེད་པའི་སྐྱེ་མཆེད་སྟེང་ཉིད་སྟོང་པ་མ་ཡིན། ཅུང་ཟད་མེད་  
པའི་སྐྱེ་མཆེད་སྟེང་ལས་གཞན་པ་སྟོང་པ་མ་ཡིན་ནོ། །འདུ་ཤེས་མེད་འདུ་ཤེས་མེད་མིན་སྐྱེ་མཆེད་སྟེང་ཉིད་སྟོང་པ་མ་ཡིན། འདུ་ཤེས་མེད་འདུ་ཤེས་མེད་མིན་སྐྱེ་མཆེད་སྟོང་  
ལས་གཞན་པ་སྟོང་པ་མ་ཡིན་ནོ། །དྲན་པ་ཉེ་བར་གཞག་པ་བཞི་ཉིད་སྟོང་པ་མ་ཡིན། དྲན་པ་ཉེ་བར་གཞག་པ་བཞི་ལས་གཞན་པ་སྟོང་པ་མ་ཡིན་པ་ནས་འཕགས་པའི་ལམ་  
ཡན་ལག་བརྒྱད་པ་ཉིད་ཀྱི་བར་དུ་སྟོང་པ་མ་ཡིན། འཕགས་པའི་ལམ་ཡན་ལག་བརྒྱད་པ་ལས་གཞན་པ་སྟོང་པ་མ་ཡིན་ནོ། །རྟེན་ཅིང་འབྲེལ་ཏེ་འབྱུང་བ་ཉིད་སྟོང་པ་མ་ཡིན་  
རྟེན་ཅིང་འབྲེལ་ཏེ་འབྱུང་བའི་ཆོས་ལས་གཞན་པ་སྟོང་པ་མ་ཡིན་ནོ། །བསྲུང་བར་བྱ་བ་གསུམ་པོ་ཉིད་སྟོང་པ་མ་ཡིན། བསྲུང་བར་བྱ་བ་གསུམ་པོ་ལས་གཞན་པ་སྟོང་པ་མ་  
  
  
།འཇིགས་པ་མེད་པ་བཞི་ཉིད་སྟོང་པ་མ་ཡིན། འཇིགས་པ་མེད་པ་བཞི་ལས་གཞན་པ་སྟོང་པ་མ་ཡིན་ནོ། །སྟོབས་བཅུ་ཉིད་སྟོང་པ་མ་ཡིན། སྟོབས་བཅུ་ལས་གཞན་པ་སྟོང་པ་མ་  
ཡིན་ནོ། །མ་འདྲེས་པའི་ཆོས་བཅོ་བརྒྱད་ཉིད་སྟོང་པ་མ་ཡིན། མ་འདྲེས་པའི་ཆོས་བཅོ་བརྒྱད་ལས་གཞན་པ་སྟོང་པ་མ་ཡིན་ནོ་།བྱམས་པ་ཆེན་པོ་དང། སྙིང་རྗེ་ཆེན་པོ་དང། དགའ་  
བ་ཆེན་པོ་དང། བཏང་སྙོམས་ཆེན་པོ་སྟོང་པ་མ་ཡིན། བྱམས་པ་ཆེན་པོ་དང། སྙིང་རྗེ་ཆེན་པོ་དང། དགའ་བ་ཆེན་པོ་དང་བཏང་སྙོམས་ཆེན་པོ་ལས་གཞན་པ་སྟོང་པ་མ་  
ཡིན་ནོ། །མྱ་ངན་ལས་འདས་པ་ཉིད་སྟོང་པ་མ་ཡིན། མྱ་ངན་ལས་འདས་པ་ལས་གཞན་པ་སྟོང་པ་མ་ཡིན་ནོ། །དེ་དག་ནི་དེ་བཞིན་གཤེགས་པ་དང། བྱང་ཆུབ་སེམས་དཔའ་རྣམས་  
ཀྱི་སེམས་ཅན་རྣམས་ལ་དམ་པའི་ཆོས་སྟོན་པ་ལ་དབུ་མའི་ནན་ཏན་ཞེས་བྱའོ། །རིགས་ཀྱི་བུ། དེ་ལྟར་ན་དེ་བཞིན་གཤེགས་པས་སེམས་ཅན་དག་ལ་དྲི་མ་མེད་པར་སྤྱོད་པའི་འཁོར་  
ལོས་ཆོས་སྟོན་ཏེ། ཇི་ལྟར་ཟླ་བ་ཉ་བའི་འོད་ཤིན་ཏུ་གསལ་ཞིང་སིམ་པ་དང། ཐོགས་པ་མེད་པར་ནམ་མཁའ་ཀུན་ཏུ་ཁྱབ་པ་དང་སྤྱོད་ཡུལ་ཐམས་ཅད་དུ་ཚོགས་པ་མེད་པར་སྣང་  
བ་ནས་གཞུང་དེ་བཞིན་དུ་རྒྱས་པར་སྟོན་ཏོ། །དང་དུ་མི་ལེན་པར་སྤྱོད་པའི་འཁོར་ལོས་ཀྱང་དམ་པའི་ཆོས་སྟོན་ཅིང་ཆོས་ཐམས་ཅད་ལ་ཐོགས་པ་མེད་པ་ནི་ཇི་ལྟར་ཉི་མའི་འོད་ཀུན་ཏུ་གསལ་  
  
  
༄༅། །བ་ལྟར་ཐེག་པ་གསུམ་གྱི་སྣོད་དང། དབང་པོ་ཇི་ལྟ་བ་བཞིན་དུ་དམ་པའི་ཆོས་ཆགས་པ་མེད་པར་སྟོན་ཏོ། །དེ་བཞིན་གཤེགས་པས་སེམས་ཅན་དགའ་ཆོས་  
སྟོན་པ་ནི་ཇི་ལྟར་ནམ་མཁའ་ལ་མཚན་ཉིད་ཐ་དད་པ་མེད་པ་ལྟར་ཏིང་ངེ་འཛིན་ཚད་མེད་པས་རྣམ་པར་རོལ་པའི་དབང་དང། བཀོད་པས་ཡོངས་སུ་བཟུང་བས་སེམས་ཅན་དག་  
ལ་ཆགས་པ་མེད་པར་དམ་པའི་ཆོས་སྟོན་ཏེ། ཐེག་པ་གསུམ་ལས་གང་དང་མཐུན་པ་བཞིན་དུ་འཛུད་དོ། །གོ་ཆ་ཆེན་པོ་བགོས་པར་བྱང་ཆུབ་སེམས་དཔའ་སེམས་དཔའ་ཆེན་པོས་  
གཞན་ལ་ཆོས་སྟོན་པའང་དེ་བཞིན་ཏེ། སེམས་ཅན་རྣམས་ལ་མཆོག་དམ་པ་ཤིན་ཏུ་ཟབ་པའི་ཆོས་འདི་ཐོས་པར་བྱས་ཏེ་ཐེག་པ་གསུམ་ལས་གང་ལ་མོས་པ་དེ་གཅིག་ལ་འཛུད་  
ཅིང་དགེ་བའི་རྩ་བ་ཡོངས་སུ་སྨིན་པར་བྱ་བ་དང། ཐེག་པ་གཅིག་ལ་བདེ་བར་དགོད་པ་དང། གང་འཁོར་བའི་གནས་སུ་སྡིག་པ་མི་དགེ་བའི་ལས་རྣམ་པ་ཐམས་ཅད་འཕེལ་བར་  
མི་བྱེད་ཅིང། ཐམས་ཅད་མྱ་ངན་ལས་འདའ་བ་ཤིན་ཏུ་བརྟན་པ་དང། ཕྱིར་མི་ལྡོག་པར་ཡང་བྱེད་དོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་དག་སེམས་ཅན་  
གྲངས་མེད་ཚད་མེད་པའི་འཁོར་བ་ཡོངས་སུ་གཅད་པའི་ཕྱིར་ཆོས་སྟོན་ཏོ། །ཉན་ཐོས་དང། རང་སངས་རྒྱས་ནི་བདག་གི་འཁོར་བ་འབའ་ཞིག་གཅད་པའི་ཕྱིར་ཕ་རོལ་ལ་ཆོས་  
  
  
།བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཚད་མེད་གྲངས་མེད་པ་དག་ཆུ་བོ་བཞི་ལས་བསྒྲལ་བའི་ཕྱིར་གཞན་ལ་ཆོས་སྟོན་ཏོ། །ཉན་ཐོས་དང། རང་སངས་རྒྱས་  
ནི་བདག་ཆུ་བོ་བཞི་ལས་བསྒྲལ་བའི་ཕྱིར་གཞན་ལ་ཆོས་སྟོན་ཏོ་།བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཚད་མེད་གྲངས་མེད་པའི་ཉོན་མོངས་པའི་ནད་བསལ་བའི་  
ཕྱིར་གཞན་ལ་ཆོས་སྟོན་ཏོ། །ཉན་ཐོས་དང། རང་སངས་རྒྱས་ནི་བདག་ཉིད་ཀྱི་ཉོན་མོངས་པའི་ནད་བསལ་བའི་ཕྱིར་གཞན་ལ་ཆོས་སྟོན་ཏོ། །བྱང་ཆུབ་སེམས་དཔའ་སེམས་དཔའ་  
ཆེན་པོ་ནི་སེམས་ཅན་ཐམས་ཅད་ཀྱི་ཕུང་པོའི་ཉོན་མོངས་པའི་བག་ཆགས་ཀྱི་རྒྱུན་ལྷག་མ་མ་ལུས་པར་བཅད་པའི་ཕྱིར་གཞན་ལ་ཆོས་སྟོན་ཏོ། །ཉན་ཐོས་དང། རང་སངས་རྒྱས་ནི་བདག་  
འབའ་ཞིག་གི་ཕུང་པོའི་ཉོན་མོངས་པའི་བག་ཆགས་ཀྱི་རྒྱུན་ལྷག་མ་མ་ལུས་པར་གཅད་པའི་ཕྱིར་གཞན་ལ་ཆོས་སྟོན་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་ནི་སྙིང་རྗེ་ཆེན་  
པོའི་འབྲས་བུ་བསྒྲུབ་པའི་ཕྱིར་སྙིང་རྗེ་ཆེན་པོས་རྒྱུ་བས་ཏེ་གཞན་ལ་ཆོས་སྟོན་ཏོ། །ཉན་ཐོས་དང། རང་སངས་རྒྱས་ནི་སྙིང་རྗེ་ཆེན་པོའི་འབྲས་བུའི་ཕྱིར་སྙིང་རྗེ་ཆེན་པོས་རྒྱུ་བྱས་ཏེ་གཞན་  
ལ་ཆོས་སྟོན་པ་མ་ཡིན་ནོ། །བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཐམས་ཅད་ལ་དམིགས་ཏེ་གཞན་ལ་ཆོས་སྟོན་ཏོ། །ཉན་ཐོས་དང། རང་སངས་རྒྱས་ནི་སེམས་ཅན་  
  
  
༄༅། །རྣམས་ལ་དམིགས་པ་མེད་པར་གཞན་ལ་ཆོས་སྟོན་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱ་  
བའི་ཕྱིར་གཞན་ལ་ཆོས་སྟོན་ཏོ། །ཉན་ཐོས་དང། རང་སངས་རྒྱས་ནི་བདག་འབའ་ཞིག་གིས་སྡུག་བསྔལ་ཞི་བར་བྱ་བའི་ཕྱིར་བཞན་ལ་ཆོས་སྟོན་ཏོ། །བྱང་ཆུབ་སེམས་དཔའ་  
སེམས་དཔའ་ཆེན་པོ་ནི་སེམས་ཅན་ཐམས་ཅད་ལ་ཆོས་ཀྱི་རོས་ཁྱབ་པར་བྱ་བའི་ཕྱིར་གཞན་ལ་ཆོས་སྟོན་ཏོ། །ཉན་ཐོས་དང། རང་སངས་རྒྱས་ནི་བདག་འབའ་ཞིག་ལ་ཆོས་ཀྱི་  
རོས་ཁྱབ་པར་བྱ་བའི་ཕྱིར་གཞན་ལ་ཆོས་སྟོན་ཏོ། །བྱང་ཆུབ་སེམས་དཔའ་སེམས་དཔའ་ཆེན་པོ་ནི་སེམས་ཅན་ཐམས་ཅད་རྒྱལ་བའི་ཆོས་ཀྱི་འོད་ཐོབ་པར་བྱ་བའི་ཕྱིར་  
གཞན་ལ་ཆོས་སྟོན་ཏོ། །ཉན་ཐོས་དང། རང་སངས་རྒྱས་ནི་བདག་འབའ་ཞིག་རྒྱལ་བའི་ཆོས་ཀྱི་འོད་ཐོབ་པར་བྱ་བའི་ཕྱིར་གཞན་ལ་ཆོས་སྟོན་ཏོ། །རིགས་ཀྱི་བུ། མདོར་  
ན་བྱང་ཆུབ་སེམས་དཔའ་སེམས་དཔའ་ཆེན་པོ་ནི་སྡོམ་པ་ཚད་མེད་པས་སེམས་ཅན་ཐམས་ཅད་ཀྱི་མི་རིག་པའི་མུན་པ་ཆེན་པོ་ཡོངས་སུ་བསལ་བ་དང། འཇིགས་པའི་དངོས་  
པོ་ཆེན་པོ་དང། གནོད་པར་འགྱུར་བ་ཐམས་ཅད་ཡོངས་སུ་བསལ་ཏེ་འོད་ཀྱི་སྣང་བ་ཆེན་པོ་འཐོབ་པ་དང། གྲགས་པ་ཆེན་པོ་འཐོབ་པ་དང། ཡང་དག་པ་ཇི་ལྟ་བཞིན་དུ་  
  
  
བཞན་ལ་ཆོས་སྟོན་ཏོ། །ཉན་ཐོས་དང། རང་སངས་རྒྱས་ནི་སྡོམ་པ་ཅུང་ཟད་ཀྱིས་བསག་གི་མ་རིག་པའི་མུན་པ་བསལ་བ་དང་  
འོད་སྣང་བཅུང་ཟད་འཐོབ་པ་དང། གྲགས་པ་ཅུང་ཟད་འཐོབ་པ་དང། ཡང་དག་པ་ཇི་ལྟ་བ་བཞིན་དུ་ཆོས་ཆུད་པའི་ཡེ་ཤེས་ཅུང་ཟད་རྟོགས་པར་བྱ་བའི་ཕྱིར་གཞན་ལ་ཆོས་སྟོན་  
ཏོ༑ ༑རིགས་ཀྱི་བུ། ཉན་ཐོས་དང། རང་སངས་རྒྱས་ནི་གཞན་ལ་ཡང་དག་པར་དམིགས་པ་མེད་དོ། །གཞན་ལ་ཡང་དག་པར་སྙིང་རྗེ་བ་མེད་དེ། །གཞན་ལ་ཡང་དག་པར་མི་བརྙས་  
པའི་སེམས་མེད་དོ། །གཞན་ལ་ཡང་དག་པར་ཕན་པ་དང་བདེ་བར་བྱ་བའི་སེམས་མེད་དོ། །གཞན་ལ་ཡང་དག་པར་དགྲོལ་ཞིང་སྒྲོལ་བའི་སེམས་མེད་དོ། །གཞན་ལ་ཡང་དག་  
པར་འདེག་པའི་སེམས་མེད་དོ། །གཞན་ལ་ཡང་དག་པར་བསྔགས་ཤིང་བསྟོད་པའི་སེམས་མེད་དོ། །ཕ་རོལ་ལ་ཡང་དག་པར་གཡོ་དང། སྒྱུ་མེད་པར་བསྟོད་པ་མ་ཡིན་ནོ། །གཞན་  
ལ་ཡང་དག་པར་བདག་གི་ལུས་ལ་མི་ལྟ་ཞིང་གཞན་གྱི་ཕན་པ་དང། བདེ་བ་སྒྲུབ་པ་མ་ཡིན་ནོ། །གཞན་ལ་ཡང་དག་པར་ལུས་དང་ངག་དང། ཡིད་ཀྱི་ལས་མི་ཉམས་པ་མ་ཡིན་ནོ།།  
རིགས་ཀྱི་བུ། ཐེག་པ་ཆེན་པོ་ལ་གནས་པ་ནི་ཅིའང་བདག་གིར་དམིགས་པ་གང་ཡང་ཡང་དག་པར་མེད་པ་ནས་དེ་བཞིན་དུ་རྒྱས་པར་ཕ་རོལ་ལ་ལུས་དང། ངག་དང། ཡིད་ཀྱི་ལས་  
  
  
༄༅། །གཞན་ལ་གནོད་པ་སྐྱེད་པ་གང་ཡང་མེད་དོ།། །།བམ་པོ་བདུན་པ། རིགས་ཀྱི་བུ། གཞན་ཡང། སེམས་ཅན་གང་རང་བཞིན་གྱིས་གདུག་པ་  
ཚིག་བརླུང་ཞིང་རྩུབ་པ། ཡང་དག་པར་གླེན་པ། གཏི་མུག་གི་རང་བཞིན་ཅན། ཤེས་པ་སེམས་པ། སྲོག་གཅོད་པ་མ་སྤངས་པ་ནས་ངན་པར་ལྟ་བའི་བར་དུ་མ་སྤངས་པ། གཞན་དག་གི་ཁེ་  
དང༑ བཀུར་སྟི་དང། མཆོད་པ་དང། གྲགས་པ་རྙེད་པ་མཐོང་ན་ཕྲག་དོག་སྐྱེད་པ། བདག་རྟག་ཏུ་ཁེ་དང། བཀུར་སྟི་དང། མཆོད་པ་དང། གྲགས་པ་ཚོལ་བས་མི་ངོམས་པ་  
བདག་བསྟོད་ཅིང་གཞན་ལ་སྨོད་པ། བདག་གི་ལུས་དང། ངག་དང་ཡིད་ཀྱི་ལས་མི་སྡོམ་པ། སྡིག་པ་ཐམས་ཅད་སྤྱོད་པ་ལ་རྟག་ཏུ་དགའ་བ། རང་གི་སེམས་གདུག་པ། སྙིང་  
རྗེའི་སེམས་མེད་པ། འཛེམ་པ་མེད་པ། ངོ་ཚ་བ་མེད་པ། གཞན་ལ་འཚེ་བ་ལ་དགའ་བ། བསོད་ནམས་ཀྱི་ཞིང་ལ་བཟང་ངན་དུ་རྣམ་པར་འབྱེད་པ། ངའི་བསྟན་པ་ལ་ཞུགས་  
པ་རབ་ཏུ་བྱུང་བ་ལ་སྐྱོན་ཚོལ་ཞིང་གནོད་པར་གླགས་ལྟ་བ་ལ་དགའ་བ། སྐྱོན་ཅུང་ཟད་ཙམ་བྱུང་ན་བདེན་ནམ། རྫུན་མ་བརྟགས་པར་འཕྱ་ཞིང་སྐུར་ཏེ་གཤེ་ཞིང་སྦྱོ་བ། སེམས་  
མ་དུལ་བ། རྒོད་པ་གཡེང་བ། རབ་ཏུ་བྱུང་བ་ལ་འཚེ་བར་དགའ་བ། བདག་གི་སྐྱོན་ལ་མི་སེམས་ཤིང་གཞན་ལ་འཕྱ་བ། ཐེག་པ་ཆེན་པོའི་ཡོན་ཏན་དང། བསྣངས་པ་བརྗོད་  
  
  
ཁ་ན་མ་ཐོ་བའི་སྡིག་ལྕི་བ་སྤྱད་པ་ལ་དགའ་བ། རབ་ཏུ་མ་ཞི་བ་གཞན་ལ་བསླུ་བའི་ཕྱིར་ཐེག་པ་ཆེན་པོའི་ཆོས་ལ་བདག་ཉན་ཅིང་  
གཞན་ཡང་ཉན་དུ་གཞུག་པའི་ཚུལ་སྟོན་པ། བདག་ཀློག་པ་དང་ཁ་ཏོན་བྱེད་ཅིང་གཞན་ཡང་ཀློག་ཅིང་ཁ་ཏོན་བྱེད་དུ་འཇུག་པའི་ཚུལ་སྟོན་པ་དང། བདག་བསྟོད་པའི་ཕྱིར་གཞན་  
ལ་སྨོད་པ་དེ་ཐེག་པ་ཆེན་པོའི་ཆོས་ལ་བསྟི་སྟང་དང་བཅས་པས་བསྟོད་ཀྱང་ཐེག་པ་ཆེན་པོའི་སྤྱོད་ཡུལ་ལ་ནན་ཏན་དུ་མ་བསླབས་པས་དོན་ཁོང་དུ་ཆུད་པ་མེད་པར་བདག་ནི་ཐེག་པ་ཆེན་  
པོ་པའོ་ཞེས་ཁས་འཆེ་ཞིང། ཁེ་དང། གྲགས་པ་དང། བདག་གི་འཚོ་བ་བཙལ་བའི་ཕྱིར་གཞན་བདག་ལ་གནས་འཆའ་ཞིང་སློབ་ཏུ་འཇུག་གོ་དཔེར་ན། ཚུལ་ཁྲིམས་ཉམས་པ་  
སྡིག་པ་སྤྱོད་པའི་འདུལ་བ་འཛིན་པ་ལྟ་བུ་བདག་ཚུལ་ཁྲིམས་ཉམས་ལ་སྡིག་པ་སྤྱོད་ཀྱང་ཁེ་དང། གྲགས་པའི་ཕྱིར་གཞན་དག་འདུལ་བའི་སྡེ་སྣོད་སློབ་པར་གཞན་འདེབས་པ་དེ་ལྟར་  
གཡོ་དང་གྱ་གྱུར་ལྡན་ལ་སླུ་བའི་ངང་ཅན་གྱི་སེམས་ཅན་དེ་དག་ནི་མིའི་ལུས་ཐ་མའང་ཐོབ་པར་དཀའ་ཞིང་མཐོ་རིས་ཀྱི་ལྷ་དང་ཐེག་པ་གཉིས་ཀྱི་མྱ་ངན་ལས་འདའ་བའང་ཉམས་ཏེ་མི་  
ཐོ་བ་ན་ཐེག་པ་ཆེན་པོ་ཐོབ་པ་ལྟ་ཅི་སྨོས་ཏེ་དེ་ནི་གནས་མེད་དོ། །དེ་འཆི་འཕོས་ནས་ཀྱང་སེམས་ཅན་དམྱལ་བར་ལྟུང་ཏེ། ཐར་བའི་དུས་མེད་པས་མཁས་པ་དག་གིས་དེ་ལ་བསྟེན་པར་མི་  
  
  
༄༅། །མི་བྱའོ། །ཁྲེལ་བ་དང། ངོ་ཚ་བ་མེད་པར་འཁོར་མང་པོའི་ནང་དུ་ཁེ་དང། བཀུར་སྟིའི་ཕྱིར་ང་ནི་ཐེག་པ་ཆེན་པོ་པའོ་ཞེས་སེངྒེའི་སྒྲ་སྒྲོགས་པས་གླེན་  
པ་གཏི་མུག་ཅན་དག་དང་བསྙེན་ཅིང་གྲོས་སུ་བྱེད་དོ། །དེ་ནི། དཔེར་ན། བོང་བུས་སེངྒེའི་པགས་པ་གྱོན་ཏེ་བདག་ནི་སེང་གེའི་ཞེས་ཁས་འཆེ་བས་མི་ཞིག་གིས་རྒྱང་ནས་མཐོང་  
ན༑ དེ་སེང་གེ་ཉིད་ཡིན་པར་འཛིན་ཏོ། །དེ་ནས་དེས་སྒྲ་ཕྱུང་བ་དང། ཐམས་ཅད་ཀྱིས་བོང་བུ་ཡིན་པར་ཤེས་ནས་ཀུན་གྱིས་མཚིལ་མས་བཏབ་སྟེ། སོ་སོ་ནས་སྨྲས་པ། འདི་ཀོ་མི་  
གཙང་བ་ཟ་བའི་སྡིག་ཏོ་བོང་བུ་ལྟ་ན་ཞེས་ཏི་ནན་པ་སྣ་ཚོགས་ཀྱིས་སྨད་དེ་དོང་ངོ། །དེ་ལྟར་ན་དེ་བཞིན་དུ་ངས་བཤད་པའི་གང་ཟག་མི་དགེ་བ་བཅུའི་ལས་ཀྱི་ལམ་སྤྱོད་པ་ལ་སྤྲོ་བ་  
ལྷ་དང། མི་ཐམས་ཅད་ཀྱི་ས་བོན་བསྲེག་པ་ཡིན་ཏེ། ཉན་ཐོས་དང། རང་སངས་རྒྱས་ཀྱི་ཐེག་པའི་ཆོས་ལས་ཀྱང་ཕྱིར་ལྡོག་པ་ཡིན་ན་ཐེག་པ་ཆེན་པོའི་སྣོད་དུ་འགྱུར་བ་ལྟ་ཅི་སྨོས་  
དེ་ལྟར་གླེན་པ་གཏིག་མུག་ཅན་ང་རྒྱལ་གྱིས་མངོན་པར་ཟིན་ཏེ་བདག་ཐེག་པ་ཆེན་པོ་པའོ་ཞེས་ཕ་རོལ་ལ་སྒྱུས་བརྗོད་ཅིང་ཁེ་དང་བཀུར་སྟི་སྡུག་པ་དེ་ནི། དཔེར་ན། རྐང་ལག་མེད་  
པའི་མི་གླེན་པ་ཞིག་དགྲ་ལ་བརྒལ་བའི་ཕྱིར་གཡུལ་དུ་ཞུགས་ཀྱང་བདག་ཉོན་མོངས་པ་ལས་དོན་དུ་འགྲུབ་པ་མེད་དོ། །དེ་ལྟར་དེ་བཞིན་དུ་ཐེག་པ་ཆེན་པོ་པར་སྒྱུས་ཁས་འཆེ་བ་དེའང་  
  
  
ཚུལ་ཁྲིམས་ཀྱི་རྐང་པ་མ་ཚང་བར་རང་གི་ལས་དང། སྤྱོད་པ་ལ་མི་དཔོག་ཅིང་ཉོན་མོངས་པའི་གཡུལ་ཆེན་པོ་ལ་རྒོལ་བར་ཆས་པ་ནི་བ་ཉོན་  
མོངས་པ་ཙམ་ལས་དོན་དུ་མི་འགྱུར་རོ། །གང་ཟག་དེ་སྒོ་གསུམ་མི་སྡོམ་པར་སྡིག་པ་འབའ་ཞིག་སྤྱོད་ཅིང་བདག་ནི་ཐེག་པ་ཆེན་པོ་པའོ་ཞེས་ཁས་འྖེའང་ཐེག་པ་གསུམ་གྱི་ཆོས་ཀྱི་སྣོད་  
མ་ཡིན་པས་སེམས་ཅན་ཐམས་ཅད་ཀྱི་ཉོན་མོངས་པའི་དགྲ་ཤིན་ཏུ་གནས་པ་ཚོམས་པར་རམ། སེམས་ཅན་ཐམས་ཅད་ལ་འཕགས་པའི་ལམ་གྱི་ཡན་ལག་བརྒྱད་སྟོན་པར་རམ་  
འཇིགས་པ་མེད་པའི་མྱ་ངན་ལས་འདའ་བའི་གྲོང་ཁྱེར་དུ་དགོད་པའི་གནས་མེད་དོ། །དེ་ཅིའི་ཕྱིར་ཞེ་ན། རིགས་ཀྱི་བུ། ཐེག་པ་ཆེན་པོ་ཞེས་བྱ་བ་ནི་ཕུལ་དུ་གྱུར་པའི་ཚུལ་ཁྲིམས་རྣམ་  
པར་དག་པར་སྲུང་བ། ཕུལ་དུ་གྱུར་པའི་དགེ་བའི་མཆོག་སྤྱོད་པར་ལྡན་པ། ཕུལ་དུ་གྱུར་པའི་ཁྲེལ་པ་དང། ངོ་ཚ་བར་བརྟེན་པའོ་།འཇིག་རྟེན་ཕྱི་མའི་སྡུག་བསྔལ་གྱི་འབྲས་བུ་ལ་  
ཤིན་ཏུ་ལྟ་ཞིང་འཇིགས་པའོ། །མི་དགེ་བའི་ཆོས་ཐམས་ཅད་ཡོངས་སུ་སྤོང་ཞིང་དགེ་བའི་ཆོས་ཐམས་ཅད་ལ་ནན་ཏན་བྱེད་པ་ལ་སྤྲོ་བའོ། །བྱམས་པ་དང། སྙིང་རྗེས་སེམས་ཅན་  
ཐམས་ཅད་ལ་ཁྱབ་པའོ། །སེམས་ཅན་ཐམས་ཅད་ལ་ཕན་པ་དང། བདེ་བའི་དོན་བྱ་བའི་ཕྱིར་རྩོལ་བའོ། །སེམས་ཅན་ཐམས་ཅད་འཁོར་བའི་སྡུག་བསྔལ་ལས་སྒྲོལ་ཞིང་འདོན་  
  
  
༄༅། །པའོ༑ ༑བདག་གིས་ལུས་ཀྱི་བདེ་བ་ལ་མི་ལྟ་བར་སེམས་ཅན་ཐམས་ཅད་ལ་ཕན་པ་དང། བདེ་བའི་དོན་སྟོབས་པ་སྟེ། དེ་དག་ནི་ཐེག་པ་ཆེན་པོ་ལ་གནས་  
པ་ཞེས་བྱའོ། །རིགས་ཀྱི་བུ། མཚན་ཉིད་གང་དག་དང་ལྡན་ན་ཉན་ཐོས་ཀྱི་ཐེག་པ་ཞེས་བྱ་བ་ཞེ་ན། གང་དག་ཡང་དག་པའི་དྲན་པ་ལ་བདེ་བར་གནས་ཤིང་ཏིང་ངེ་འཛིན་ལ་མཉམ་  
པར་འཇོག་པས་རྟག་ཏུ་བརྩོན་པ་དང། གཡོ་དང། སྒྱུ་སྤངས་ཤིང་ལས་ཀྱི་འབྲས་བུ་ལ་ཡིད་ཆེས་པ་དང། འདོད་པ་ལྔ་ལ་མི་ཆགས་ཤིང་འཇིག་རྟེན་གྱི་ཆོས་བརྒྱད་ཀྱིས་མི་  
གོས་པ་དང། མགོའི་ཐོད་ལ་མེ་འབར་བ་བཞིན་དུ་དགེ་བ་ལ་ཤིན་ཏུ་བརྩོན་པ་དང། ཕུང་པོ་དང། ཁམས་དང། སྐྱེ་མཆེད་ལ་ཤིན་ཏུ་རྟོག་པ་དང། འཕགས་པའི་རིགས་  
ལ་བདེ་བར་གནས་པར་རྟག་ཏུ་མོས་པ་སྟེ། མཚན་ཉིད་འདི་དག་དང་ལྡན་པ་ནི་ཉན་ཐོས་ཀྱི་ཐེག་པ་ཞེས་བྱ་སྟེ། གང་ཟག་འདི་རང་སངས་རྒྱས་ཀྱི་ཐེག་པའི་སྣོད་དུའང་མི་འགྱུར་  
ན་ཐེག་པ་ཆེན་པོའི་སྣོད་དུ་འགྱུར་བ་ལྟ་ཅི་སྨོས། རིགས་ཀྱི་བུ་མཚན་ཉིད་གཏང་དག་དང་ལྡན་པས་རང་སངས་རྒྱས་ཀྱི་ཐེག་པ་ཞེས་བྱ་ཞེ་ན། སེམས་ཅན་གང་དག་ཉན་  
ཐོས་ཀྱི་ཡོན་ཏན་དེ་དག་ཐམས་ཅད་དང་ཡང་ལྡན་ལ་གཞན་ཡང་ཉེ་བར་ལེན་པའི་ཕུང་པོ་ལྔ་ལ་ཡང་དང། ཡང་དུ་མི་རྟག་པར་རྗེས་སུ་རྟོག་པ་ལ་གནས་པ་དང། སྐྱེ་ཞིང་འགོག་  
  
  
ཡང་དུ་རྗེས་སུ་རྟོག་པ་ལ་གནས་པ་དང་རྟེན་ཅིང་འབྲེལ་ཏེ་འབྱུང་བའི་ཆོས་རྣམས་ནི་འགོག་པའི་ཆོས་ཅན་དུ་ཤིན་ཏུ་རྟོག་པ་སྟེ། མཚན་ཉིད་འདི་དང་ལྡན་ན་རང་  
སངས་རྒྱས་ཀྱི་ཐེག་པ་ཞེས་བྱ་སྟེ། སེམས་ཅན་དེ་ཐེག་པ་ཆེན་པོའི་ཆོས་ཀྱི་སྣོད་ནི་མ་ཡིན་ནོ། །དེ་ནས་བཅོམ་ལྡན་འདས་ཀྱིས་དོན་དེ་དག་བཟླས་པའི་ཕྱིར་ཚིགས་སུ་བཅད་དེ་གསུངས་  
པ༑ གལ་ཏེ་དགེ་བའི་རྒྱལ་རིགས་རྒྱལ་པོ་དང། །རྗེའུ་རིགས་དམངས་རིགས་ཤིན་ཏུ་དགེ་བའི་བར། །དད་ལ་སོགས་པའི་འཁོར་ལོ་བཅུ་བསྒོམས་ནས། །ཉན་ཐོས་ཐེག་པའི་སྣོད་དུ་དེ་  
འགྱུར་རོ། །རང་རྒྱལ་ཐེག་པའི་སྒོ་གསུམ་རྣམ་པར་དག་ཁྲུལ་དང་འཛེམ་དང་ལྡན་ཞིང་ཕུང་པོས་འཇིགས། །ཉེས་པའི་སྐྱོན་ཤེས་བས་མཐའི་གནས་ལ་དགའ། །དྲན་པས་དབང་  
པོ་སྲུང་ཞིང་སེམས་ཀྱང་ཞིང། །རྟེན་ཅིང་འབྲེལ་པ་རྟོགས་པས་བསམ་གཏན་སྒོམ། ཕུང་པོ་ཁམས་དང་སྐྱེ་མཆེད་རྟོགས་ལ་མཁས་།གནས་དང་སྤྱོད་ལམ་འཁོར་ལོ་འདི་བཅུས་ན།།  
ཐེག་པ་མཆོག་གི་སྣོད་འགྱུར་སྲིད་མཚོ་རྒལ། །ཐེག་པ་གསུམ་མིན་གཉིས་ཀྱི་འཁོར་ལོ་ཡིས། །བདག་ཉིད་ཉོན་མོངས་རྣམ་པར་གྲོལ་རྩོལ་ཞིང། །བག་ཆགས་མི་གཏོང་སེམས་ཅན་  
མ་སྒྲོལ་བའི། །གང་ཟག་ད་ནི་ཐེག་ཆེན་སྣོད་མ་ཡིན། །བྱིས་པ་དབང་པོ་ཞན་པའི་ལེ་ལོ་ཅན། །ཐེག་པ་གཉིས་ལ་ནན་ཏན་མི་བྱེད་པ། །ཐེག་པ་ཆེན་པོའི་འཁོར་ལོ་ལྡན་མི་འགྱུར། །  
  
  
༄༅། །དེ་ནི་རྒྱ་ཆེན་ཐེག་ཆེན་སྣོད་མ་ཡིན། །བྱིས་པ་གཅིག་པུ་རྣམ་པར་གྲོལ་ཚོལ་བ། །བློ་དང་སྤྱོད་པར་ཞན་ཅིང་བྱམས་སེམས་མེད། །ཆད་པར་ལྟ་ལ་ཆགས་  
པ་ངན་སོང་གཞོལ། །ཡང་དག་ཆོས་སྤོང་ཆོས་མ་ཡིན་པ་སྟོན་།ཐེག་པ་གཉིས་ལ་སྐུར་ཅིང་སྡོམ་པ་སྤོང། །བསྙེན་པར་རྫོགས་ཤིང་ཐེག་ཆེན་ཁས་འཆེ་བ། །ང་ཡི་ཆོས་འཇིག་  
སེམས་ཅན་ཀུན་ལ་སླུ། །དེ་ཡི་དབང་གིས་མི་ལུས་ཐོབ་པར་དཀའ། །ང་ཡི་བསྟན་ལ་ཞུགས་པའི་འཕགས་པ་དང། །ངུར་སྨྲིག་གྱོན་ལ་འྪེའམ་གནོད་བྱེད་དམ། །གཤེའམ་  
སྤྱོས་སམ་ལྷུང་བཟེད་གོས་ཕྲོགས་ན། །ལྷ་དང་མི་ཡི་བདེ་བ་ཡུན་དུ་སྟོར། །དེ་བས་གང་ཞིག་མི་ལུས་ཐོབ་འདོད་ཅིང། །འཆི་བའི་དུས་ན་ལྐུགས་པའི་སྐྱོན་སྤངས་ཤིང། །རྟག་ཏུ་  
སངས་རྒྱས་ཀུན་དང་ཕྲད་འདོད་པ། །ཐེག་གསུམ་ཆོས་རྣམས་ཀུན་ཏུ་བསྲུང་བར་བྱོས། །ཐེག་པ་གསུམ་ལས་ཐེག་པ་མཆོག་འདོད་པ། །ཐེག་པ་གསུམ་ཆོས་རྟོག་ལ་མཁས་པ་སྟེ། །  
དགའ་ཞིང་སྤྲོ་བས་གཞན་ལ་རྒྱས་སྟོན་ན། །ངེས་པར་སངས་རྒྱས་འགྱུར་ལ་ཐེ་ཚོམ་སྤོངས། །ཚོལ་ཁྲིམས་ཉམས་ཤིང་འཛུངས་པ་ང་རྒྱལ་ཅན། །བདག་བསྟོད་གཞན་སྨོད་ཐེག་  
ཆེན་ཁས་འཆེ་བ། །དེ་དག་སྤངས་ཏེ་མཁས་ལ་བསྟེན་པར་བྱ་།ངེས་པར་འཚང་རྒྱ་ཁམས་གསུམ་འདའ་བར་འགྱུར། །ཐེག་པ་གསུམ་ལས་གང་དང་མཐུན་པ་བཞིན། །བྱམས་  
  
  
།མི་དེ་བཞིན་དུ་ཡོངས་སུ་རྫོགས་བྱས་ན། །ངེས་པར་འཚང་རྒྱར་འགྱུར་ལ་ཐེ་ཚོམ་སྤོངས། །ཕུང་པོ་ཁམས་དང་སྐྱེ་མཆེད་ཞི་བར་ཤེས། །ནམ་  
མཁའ་བཞིན་དུ་ཅི་ལའང་མི་གནས་ཏེ། །ཆོས་བསྟན་སེམས་ཅན་མང་པོ་ཀུན་ཡང་སྡུད། །དཔག་མེད་ཡེ་ཤེས་བློ་གྲོས་དམ་པ་ཐོབ། །ཚུལ་ཁྲིམས་ཉམས་པར་དགའ་ལ་སྡིག་པ་ཅན། །  
ཐེག་པ་ཆེན་པོའི་ཡོན་ཏན་མཆོག་ཐོས་ནས། །ཁེ་དང་གྲགས་ཕྱིར་ཐེག་ཁས་འཆེ་བ། །བོང་བུ་སེང་གེའི་བགས་པ་གྱོན་པ་བཞིན་།དེང་འདིར་ཐམས་ཅད་འཁོར་ལ་བཀའ་སྩལ་པ། །  
གང་ཞིག་མྱུར་དུ་བྱང་ཆུབ་མཆོག་འདོད་ན། །དགེ་བཅུའི་ལས་ཀྱི་ལམ་ལ་ནན་ཏན་བྱོས། །ང་ཡི་ཆོས་ལ་མི་སྨད་ཤིན་ཏུ་བསྲུང་།ངས་སྔོན་མདོ་སྡེ་གཞན་དག་ལས་གསུངས་ལ། །བྱང་  
ཆུབ་ཆེན་པོ་འདོད་པས་ཐེག་ཆེན་སྤྱད། །ཉན་ཐོས་རང་རྒྱལ་ཐེག་པ་སྤོངས་ཤིག་པ། །དེ་ནི་རྣམ་དག་འཁོར་ལོ་བསྟན་པའི་ཆོས་།སངས་རྒྱས་ཚད་མེད་བྱེ་མ་མཆོད་བྱས་པས། །སྡིག་པ་  
སྤངས་ནས་རྣམ་དག་སེམས་སྦྱོང་བ། །ཤིན་ཏུ་བརྩོན་བའི་སྐྱེ་བོ་དེ་དག་ལ། །གཉིས་སུ་མེད་དེ་ཐེག་པ་གཅིག་པུ་བཤད། །ད་ལྟའི་འཁོར་འདི་ཐེག་པ་གསུམ་སྣོད་ཅན། །ལ་ལ་ཉན་ཐོས་  
ཐེག་པའི་ཆོས་དང་ལྡན། །ལས་ཀྱི་དངོས་པོ་མང་པོས་འཇིགས་པ་དང། དེ་ནི་བྱང་ཆུབ་མཆོག་གི་སྣོད་མ་ཡིན། །ལ་ལ་དབང་པར་དགའ་ཞིང་རང་བྱང་ཆུབ། །དེ་ཡང་བྱང་ཆུབ་མཆོག་གི་  
  
  
༄༅། །སྣོད་མ་ཡིན། །ལ་ལ་ཡེ་ཤེས་མཆོག་ལ་བཀོད་འོས་པ། །དེ་བས་མོས་པ་བཞིན་དུ་ཐེག་གསུམ་ཤོད། །སྦྱངས་པའི་ཡོན་ཏན་ཙམ་གྱིས་གྲོལ་འདོད་པ། །  
ཐེག་ཆེན་བཤད་པ་ཐོས་ན་ངན་སོང་ལྟུང། །བད་ཀན་ནད་ལ་འོ་མ་འཐུང་བཅུག་བཞིན། །དེ་ཕྱིར་དུག་ཏུ་འགྱུར་གྱི་ནད་མི་སེལ། །དེ་བཞིན་སྣོད་མིན་ཉན་ཐོས་ཐེག་པ་དག་ཐེག་ཆེན་  
བཤད་པ་ཐོས་ན་རྨོངས་འགྱུར་ཞིང། །ཆད་པར་སྨྲ་ལ་ངན་སོང་ལྟུང་འགྱུར་བས། །དེ་བས་དབང་པོ་བརྟགས་ཏེ་ཆོས་བསྟན་ཏོ། །ཤིན་ཏུ་རྒྱས་པ་ཆེན་པོའི་མདོ་སའི་སྙིང་པོའི་  
འཁོར་ལོ་བཅུ་པ་ཞེས་བྱ་བ་ལས། གནས་པ་དང། སྤྱད་པའི་ལེའུ་སྟེ་བཞི་པའོ།། །།དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་དེ་དག་གསུངས་པ་ན་འཁོར་  
གྱི་དཀྱིལ་འཁོར་དེའི་ནང་ན་སེམས་ཅན་ཚད་མེད་པ་བརྒྱ་སྟོང་སྙེད་སྔོན་ཆོས་ཐོས་པ་ལས་ཡིད་གོལ་ཏེ་སྟོང་པ་ཡིན་པར་གོ་ནས་རྒྱུ་དང། འབྲས་བུ་མེད་པར་ལྟ་ཞིང་དགེ་བའི་རྩ་བ་  
ཡོངས་སུ་བཅད་ནས་ངན་སོང་དུ་ལྟུང་བར་འགྱུར་བ་དག་མདོ་སྡེ་འདི་བཤད་པ་ཐོས་ནས་ཕྱིར་ཡང་ཡང་དག་པའི་ལྟ་བ་དང་ལྡན་པར་གྱུར་རོ། །དེ་ནས་དེ་དག་འདུག་པ་ལས་  
ལངས་ཏེ། བཅོམ་ལྡན་འདས་ཀྱི་སྤྱན་སྔར་ཤིན་ཏུ་འཛེམ་པ་བསྐྱེད་དེ། སོ་སོར་བཤགས་པ་བྱ་བའི་ཕྱིར་ཐལ་མོ་སྦྱར་བ་བཏུད་དེ་ཕྱག་བཙལ་ནས། བཅོམ་ལྡན་འདས་ལ་འདི་  
  
  
།བཙུན་པ་བཅོམ་ལྡན་འདས། བདག་ཅག་སྔོན་ཉན་ཐོས་ཀྱི་ཐེག་པའི་རིགས་སུ་དགེ་བའི་རྩ་བ་བསྐྱེད་པ་ལས་ཉན་ཐོས་ཀྱི་ཐེག་པ་དེའང་ཡོངས་སུ་མ་སྨིན་པར་རང་  
སངས་རྒྱས་ཀྱི་ཐེག་པའི་ཆོས་ཐོས་སོ། །དེ་ལའང་རྨོངས་ཤིང་མངོན་དུ་མ་གྱུར་པས་སྟོང་པར་ལྟ་ཞིང་རྒྱུ་དང། འབྲས་བུའང་མེད་པར་འཛིན་ཏོ། །དེའི་རྒྱུ་དེའི་རྐྱེན་གྱིས་ལུས་དང། ངག་དང་  
ཡིད་ཀྱི་སྒོ་ནས་སྡིག་པ་མི་དགེ་བའི་ལས་ཚད་མེད་པ་བགྱིས་པས་ངན་སོང་དག་ཏུ་ལྟུང་བར་འགྱུར་བ་ལས་དེང་བཅོམ་ལྡན་འདས་ཀྱི་སྤྱན་སྔར་མདོ་སྡེ་འདི་བཤད་པ་ཐོས་ནས་སླར་ཡང་ཡང་  
དག་པའི་ལྟ་བ་རྙེད་དེ་ཤིན་ཏུ་འཛེམ་པ་དང། ངོ་ཚ་བའི་སེམས་ཀྱིས་སོ་སོར་བཤགས་ཏེ་མ་བཅབས་པས་དེ་དག་ཡོངས་སུ་བྱང་བར་གྱུར་ཅིག་དེང་སླན་ཆད་ཇི་སྙེད་སྒྲིབ་པར་འགྱུར་བའི་  
ལས་རྣམས་མི་བགྱིད་པར་ཡོངས་སུ་བསྲུང་བར་འཚལ་ལོ། །བདག་ཅག་གི་སྡིག་པ་དེ་དག་ཡོངས་སུ་སྤྱད་པ་དང། སླན་ཆད་མི་བགྱིད་པར་བཅོམ་ལྡན་འདས། ཐུགས་བརྩེ་བས་རྗེས་སུ་  
གཟུང་དུ་གསོལ། བདག་ཅག་མ་འོངས་པ་ན་ངན་སོང་གི་སྡུག་བསྔལ་མྱོང་བར་འགྱུར་བ་ལས་ཐུགས་བརྩེ་བས་བསྐྱབ་ཏུ་གསོལ། བདག་ཅག་སླར་ཡང་སྔོན་སྤྱད་པའི་ཉན་ཐོས་ཀྱི་ཐེག་  
བ་ལ་སྤྱོད་ཅིང་ནན་ཏན་བགྱིད་ཀྱི། བཅོམ་ལྡན་འདས། ཐུགས་བརྩེ་བའི་སླད་དུ་བསྟན་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ་ལེགས་སོ། །ལེགས་སོ། །  
  
  
༄༅། །ཁྱོད་འདི་ལྟར་འཛེམ་པ་དང། ངོ་ཚ་བས་སོ་སོར་བཤགས་པ་ལེགས་སོ། །ངའི་བསྟན་པ་ལ་མ་ཉམས་པའི་སྐྱེས་བུ་དམ་པ་གཉིས་ཡོད་དེ། གཅིག་ནི་  
རང་བཞིན་གྱིས་ཡོངས་སུ་དག་ཅིང་ཐོག་མ་ནས་ཉེས་པ་མི་བྱེད་པའོ། །གཅིག་ནི་ཉེས་པ་བྱས་སུ་ཟིན་ཀྱང་འཛེམ་པ་དང། ངོ་ཚ་བས་སོ་སོར་འཆགས་པ་སྟེ། སྐྱེས་བུ་དམ་པ་འདི་  
གཉིས་ནི་ངའི་ཆོས་ལ་ཤིན་ཏུ་འདུན་པ་རྣམ་པར་དག་པ་ཞེས་བྱའོ། །དེ་ནས་བཅོམ་ལྡན་འདས་ཀྱིས་དེ་དག་གི་མོས་པ་བཞིན་དུ་འཕགས་པའི་བདེན་པ་བཞིའི་ཆོས་བསྟན་ཏེ། འཁོར་  
དེའི་ནང་ན་ལ་ལས་ནི་བཟོད་པ་ཐ་མ་ཐོབ། ལ་ལས་ནི་བཟོད་པ་བར་མ་ཐོབ། ལ་ལས་ནི་བཟོད་པ་མཆོག་ཐོབ། ལ་ལས་ནི་འཇིག་རྟེན་གྱི་མཆོག་གི་ཆོས་ཐོབ། ལ་ལས་ནི་རྒྱུན་  
དུ་ཞུགས་པའི་འབྲས་བུ་ཐོབ། ལ་ལས་ནི་ལན་གཅིག་ཕྱིར་འོང་བའི་འབྲས་བུ་ཐོབ། ལ་ལས་ནི་ཕྱིར་མི་འོང་བའི་འབྲས་བུ་ཐོབ་བོ་།གཞན་ཡང། དགེ་སློང་བརྒྱད་ཁྲི་བཞི་སྟོང་  
ཟག་པ་ཐམས་ཅད་ཟད་པ། སེམས་རྣམ་པར་གྲོལ་བ། བློ་ཤིན་ཏུ་རྣམ་པར་དག་པའི་དགྲ་བཅོམ་པར་གྱུར་ནས་དགའ་བཞིན་དུ་སངས་རྒྱས་ལ་ཕྱག་བཙལ་ཏེ་ཕྱིར་ཡང་སོ་སོར་  
སྟན་ལ་འཁོད་དོ། །ཡང་འཁོར་གྱི་དཀྱིལ་འཁོར་དེའི་ནང་ན་སེམས་ཅན་བྱེ་བ་ཁྲག་ཁྲིག་བརྒྱ་སྟོང་ཕྲག་ལྔ་བཅུ་རྩ་བདུན་གྱིས་སྔོན་ཐོས་པའི་ཆོས་སྟོང་པ་ཡིན་པར་འཁྲུལ་ནས་རྒྱུ་  
  
  
འབྲས་བུ་མེད་པར་ལྟ་ཞིང། དགེ་བའི་རྩ་བ་ཡོངས་སུ་བཅད་ནས་ངན་སོང་དུ་ལྟུང་བར་འགྱུར་བ་ནས་མདོ་སྡེ་འདི་བཤད་པ་ཐོས་ནས་ཕྱིར་ཡང་ཡང་དག་པའི་ལྟ་བ་རྙེད་དེ་འདུག་  
པ་ལས་ལངས་ནས་བཅོམ་ལྡན་འདས་ཀྱི་ཞབས་ལ་སྤྱི་བོས་གཏུགས་ཏེ་བཅོམ་ལྡན་འདས་ཀྱི་སྤྱན་སྔར་ཤིན་ཏུ་འཛེམ་པ་དང། ངོ་ཚ་བ་དང་བཅས་པས་སོ་སོར་བཤགས་ཏེ་ཐལ་མོ་  
སྦྱར་བར་བཏུད་ཅིང་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཙུན་པ་བཅོམ་ལྡན་འདས། བདག་ཅག་སྔོན་རང་སངས་རྒྱས་ཀྱི་ཐེག་པའི་རིགས་སུ་དགེ་བའི་རྩ་བ་བསྐྱེད་  
པ་ལས་རང་སངས་རྒྱས་ཀྱི་ཐེག་པའི་སྣོད་དུའང་ཡོངས་སུ་མ་སྨིན་པར་ཐེག་པ་ཆེན་པོའི་ཆོས་ཐོས་ནས་དད་པ་དང། མོས་པ་སྐྱེས་ཀྱང་མ་རིག་པས་ལྡོངས་ཤིང་རྟོགས་པར་མ་གྱུར་  
ཏེ་སྟོང་པར་ལྟ་ཞིང་རྒྱུ་དང། འབྲས་བུ་མེད་པར་བཟུང་ངོ་།དེའི་རྒྱུ་དེའི་རྐྱེན་གྱིས་ལུས་དང། ངག་དང། ཡིད་ཀྱིས་སྡིག་པ་མི་དགེ་བའི་ལས་ཚད་མེད་པ་དག་བགྱིས་པས་བསྐལ་པ་  
ཚད་མེད་པའི་བར་དུ་ཤིན་ཏུ་མི་བཟད་པའི་སྡུག་བསྔལ་རྣམ་པ་སྣ་ཚོགས་མྱོང་ཞིང་ངན་སོང་དུ་ལྟུང་བར་འགྱུར་བ་ལས། དེང་བཅོམ་ལྡན་འདས་ཀྱི་སྤྱན་སྔར་མདོ་སྡེ་བཤད་པ་ཐོས་  
ནས་སླར་ཡང་དག་པའི་ལྟ་བ་རྙེད་དེ། ཤིན་ཏུ་འཛེམ་པ་དང་ངོ་ཚ་བར་ལྡན་པ་མི་འཆབ་པའི་སེམས་ཀྱིས་སོ་སོར་འཆགས་ཏེ་དེང་སླན་ཆད་ཇི་སྙེད་སྒྲིབ་པར་འགྱུར་བའི་ལས་རྣམས་  
  
  
༄༅། །མི་བགྱིད་པར་ཡོངས་སུ་བསྲུང་བར་འཚལ་ལོ། །བཅོམ་ལྡན་འདས། ཐུགས་བརྩེ་བ་ཅན་གྱིས་བདག་ཅག་གི་སྡིག་པ་དེ་དག་ཡོངས་སུ་བྱང་བ་དང། སླན་ཆད་  
མི་བགྱིད་པར་རྗེས་སུ་གཟུང་དུ་གསོལ། བདག་ཅག་མ་འོངས་པ་ན་ངན་སོང་གི་སྡུག་བསྔལ་མྱོང་བར་འགྱུར་བ་ལས་བཅོམ་ལྡན་འདས་ཀྱིས་ཐུགས་རྗེས་བསྐྱབ་ཏུ་གསོལ། བདག་  
ཅག་སླར་ཡང་སྔོན་སྤྱད་པའི་རང་སངས་རྒྱས་ཀྱི་ཐེག་པ་ལ་སྤྱོད་ཅིང་ནན་ཏན་བགྱིད་ཀྱི། བཅོམ་ལྡན་འདས། ཐུགས་བརྩེ་བ་ཅན་གྱིས་བསྟན་དུ་གསོལ། །བཅོམ་ལྡན་འདས་ཀྱི་ལེགས་  
སོ༑ ༑ཞེས་བཀའ་སྩལ་ཏེ་ལེགས་སོ། །ལེགས་སོ། །ཁྱེད་འདི་ལྟར་འཛེམ་པ་དང། ངོ་ཚ་བས་སོ་སོར་བཤགས་པ་ལེགས་སོ། །ངའི་བསྟན་པ་ལ་མ་ཉམས་པའི་སྐྱེས་བུ་གཉིས་ཡོད་  
དེ༑ གཅིག་ནི་རང་བཞིན་གྱིས་ཡོངས་སུ་དག་ཅིང་ཐོག་མ་ནས་ཉེས་པ་མི་བྱེད་པའོ། །གཅིག་ནི་ཉེས་པ་བྱས་སུ་ཟིན་ཀྱང་འཛེམ་པ་དང་ངོ་ཚ་བས་སོ་སོར་འཆགས་པ་སྟེ། སྐྱེས་བུ་  
དམ་པ་འདི་གཉིས་ནི་ངའི་ཆོས་ལ་ཤིན་ཏུ་འདུན་པ་རྣམ་པར་དག་པ་ཞེས་བྱའོ། །དེ་ནས་བཅོམ་ལྡན་འདས་ཀྱིས་དེ་དག་གིས་མོས་པ་བཞིན་དུ་རྟེན་ཅིང་འབྲེལ་ཏེ་འབྱུང་བའི་ཆོས་  
བསྟན་ནས་དེ་དག་ཐམས་ཅད་རང་སངས་རྒྱས་ཀྱི་ཐེག་པ་ལ་ནན་ཏན་བྱས་ཏེ། ཐམས་ཅད་མཐར་གྱིས་རྒྱལ་མཚན་ལ་དམིགས་པ་ཞེས་བྱ་བའི་ཏིང་ངེ་འཛིན་ཡོངས་སུ་རྫོགས་  
  
  
དགའ་བཞིན་དུ། བཅོམ་ལྡན་འདས་ལ་ཕྱག་བཙལ་ནས་ཕྱིར་ཡང་སོ་སོའི་སྟན་ལ་འཁོད་དོ། །ཡང་འཁོར་གྱི་དཀྱིལ་འཁོར་  
དེའི་ནང་ན་སེམས་ཅན་བྱེ་བ་བརྒྱ་སྟོང་ཕྲག་བརྒྱད་ཅུ་སྙེད་སྔོན་འདས་པའི་སངས་རྒྱས་ཀྱི་ཆོས་ལ་སྐུར་བ་ནས་ཆུང་དུ་ན་སངས་རྒྱས་ཀྱི་བསྟན་པ་ཚིགས་སུ་བཅད་པ་གཅིག་ཙམ་ལ་སྨད་  
པ་དེའི་རྒྱུ་དེའི་རྐྱེན་གྱིས་ངན་སོང་དག་ཏུ་ལྟུང་ཞིང་སྡུག་བསྔལ་མང་པོ་མྱོང་སྟེ། སླར་མིའི་ལུས་ཐོབ་ནའང་ཐོག་མ་ནས་ལྐུགས་པ་དིག་ལྕེ་ལྡིབ་ཅིང་སྨྲ་མི་ཤེས་པ་དག་མདོ་སྡེ་འདི་བཤད་  
པ་ཐོས་ནས་ཡང་དག་པའི་ལྟ་བ་རྙེད་དེ། དེ་དག་འདུག་པ་ལས་ལངས་ནས་བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་བཙལ་ནས་བཅོམ་ལྡན་འདས་ཀྱི་སྤྱན་སྔར་ཤིན་ཏུ་འཛེམ་པ་  
དང༑ ངོ་ཚ་བས་སྔོན་གྱི་སྡིག་པའི་ལས་སོ་སོར་བཤགས་ནས་ཐལ་མོ་སྦྱར་བ་བཏུད་ཏེ། བཅོམ་ལྡན་འདས་ལ་མིག་མི་འཛུམ་པར་ལྟའོ་།བཅོམ་ལྡན་འདས་ཀྱིས་དེ་དག་ཐམས་  
ཅད་སྨྲ་ནུས་པར་བྱིན་གྱིས་བརླབས་ཏེ། དེའི་ཚེ་བཅོམ་ལྡན་འདས་ཀྱིས་མཁྱེན་བཞིན་དུ་དེ་དག་ལ་བཀའ་སྩལ་པ། ཁྱེད་རྣམས་སྔོན་མི་དགེ་བའི་ལས་ཅི་ཞིག་བྱས་ན་འཁོར་གྱི་  
དཀྱིལ་འཁོར་འདིའི་ནང་ན་སྨྲ་མི་ཤེས་པར་གྱུར། དེ་དག་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་ཅག་ཁ་ཅིག་གིས་ནི་སྔོན་རྣམ་  
  
  
༄༅། །པར་གཟིགས་དེ་བཞིན་གཤེགས་པའི་བསྟན་པའི་ཆོས་ལ། ཁ་ཅིག་གིས་ནི་ཐེག་པ་ཆེན་པོའི་ཆོས་ལ་སྐུར་ཏོ། །ལ་ལ་ནི་རང་སངས་རྒྱས་ཀྱི་ཐེག་པའི་  
ཆོས་ལ་སྐུར་ཏོ། །ཁ་ཅིག་གིས་ནི་ཉན་ཐོས་ཀྱི་ཐེག་པའི་ཆོས་ལ་སྐུར་ཏོ། །དེ་ལ་ཆུང་དུ་ན་ཚིགས་སུ་བཅད་པ་གཅིག་ཙམ་ལ་སྐུར་བས་བདག་ཅག་ལ་མི་དགེ་བའི་ལས་དེ་དག་གི་  
དབང་གིས་བསྐལ་པ་དགུ་བཅུ་རྩ་གཅིག་གི་བར་དུ་འཁོར་བར་འཁོར་ཞིང་རྟག་ཏུ་སེམས་ཅན་དམྱལ་བ་དང། བྱོལ་སོང་གི་སྐྱེ་གནས་དང། ཡི་དྭགས་ཀྱི་འཇིག་རྟེན་དུ་སྐྱེས་ཏེ་  
ལྐུགས་པ་དང། དིག་པ་དང། ལྕེ་མེད་པ་དང། སྨྲ་མི་ནུས་པ་དང་ཤིན་ཏུ་མི་བཟད་པའི་སྡུག་བསྔལ་ཆེན་པོ་མྱོང་སྟེ། གདོད་ཚེ་འདི་ལ་མི་ལུས་ཐོབ་ཀྱིས་ཀྱང་ལྐུགས་པ་དང། དིག་པ་  
དང༑ རྟག་ཏུ་ལྕེ་ནད་ཅན་དུ་གྱུར་པ་ལས་བཅོམ་ལྡན་འདས་ཀྱི་བྱིན་གྱི་རླབས་ཀྱིས་སྨྲ་ནུས་པ་དང། སྔོན་འདས་པའི་དུས་ན་མི་དགེ་བའི་ལས་ཀྱི་སྒྲིབ་པ་ཅི་དང། ཅི་བགྱིས་པ་ཐམས་  
ཅད་དེང་དྲན་པར་གྱུར་ཏོ། །དེའི་ནང་ནའང་ཁ་ཅིག་ནི། འདི་སྐད་དུ། བཙུན་པ་བཅོམ་ལྡན་འདས། བདག་ཅག་སྔོན་བཅོམ་ལྡན་འདས་གཙུག་ཏོར་ཅན་གྱི་བསྟན་པའི་ཆོས་ལ། ཁ་  
ཅིག་གིས་ནི་ཐེག་པ་ཆེན་པོ་ལ་སྐུར་ཏོ། །ཁ་ཅིག་གིས་ནི་རང་སངས་རྒྱས་ཀྱི་ཐེག་པ་ལ་སྐུར་བ་ནས་སྔོན་གྱི་དམིགས་པ་ཇི་ལྟ་བ་བཞིན་དུ་སྟོན་པའང་ཇི་ལྟར་རྒྱས་པར་བཤད་པ་བཞིན་  
  
  
༑དེའི་ནང་ན་ཁ་ཅིག་ནི། འདི་སྐད་དུ། བཙུན་པ་བཅོམ་ལྡན་འདས། བདག་ཅག་སྔོན་ཐམས་ཅད་སྐྱོ་བ་དེ་བཞིན་གཤེགས་པའི་བསྟན་པ་ལ། ཁ་ཅིག་གིས་ནི་ཐེག་པ་ཆེན་པོ་ཡང་དག་  
པའི་ཆོས་ལ་སྐུར་བ་ནས་དམིགས་པ་ཇི་ལྟ་བ་བཞིན་དུ་སྟོན་པའང་ཇི་ལྟར་གོང་དུ་རྒྱས་པར་བཤད་པ་ཡིན་ནོ། །དེ་ལ་ཁ་ཅིག་གིས་ནི་འདི་སྐད་དུ། བཙུན་པ་བཅོམ་ལྡན་འདས། བདག་ཅག་  
སྔོན་ལོག་པར་དད་སེལ་དེ་བཞིན་གཤེགས་པའི་བསྟན་པ་ལ། ཁ་ཅིག་ནི་ཐེག་པ་ཆེན་པོ་ཡང་དག་པའི་ཆོས་ལ་སྐུར་པ་ནས་དམིགས་པ་ཇི་ལྟ་བ་བཞིན་དུ་སྟོན་པའང་ཇི་ལྟར་གོང་  
དུ་རྒྱས་པར་བཤད་པ་བཞིན་ནོ། །དེ་ལ་ཁ་ཅིག་གིས་ནི། འདི་སྐད་དུ། བཙུན་པ་བཅོམ་ལྡན་འདས། བདག་ཅག་སྔོན་གསེར་ཐུབ་དེ་བཞིན་གཤེགས་པའི་བསྟན་པ་ལ། ཁ་ཅིག་གིས་ནི་  
ཐེག་པ་ཆེན་པོ་ཡང་དག་པའི་ཆོས་ལ་སྐུར་བ་ནས་དམིགས་པ་ཇི་ལྟ་བ་བཞིན་དུ་སྟོན་པའང་ཇི་ལྟར་གོང་དུ་རྒྱས་པར་བཤད་པ་ཡིན་ནོ། །དེ་ལ་ཁ་ཅིག་གིས་ནི། འདི་སྐད་དུ། བཙུན་པ་  
བཅོམ་ལྡན་འདས། བདག་ཅག་སྔོན་འོད་སྲུང་དེ་བཞིན་གཤེགས་པའི་བསྟན་པ་ལ། ཁ་ཅིག་གིས་ནི་ཐེག་པ་ཆེན་པོའི་དམ་པའི་ཆོས་ལ་སྐུར་ཏོ། །ཁ་ཅིག་གིས་ནི་རང་སངས་རྒྱས་  
ཀྱི་ཐེག་པའི་ཆོས་ལ་སྐུར་ཏོ། །ཁ་ཅིག་གིས་ནི་ཉན་ཐོས་ཀྱི་ཐེག་པ་པའི་ཆོས་ལ་སྐུར་བ་ནས་ཆུང་ངུ་ན་ཚིགས་སུ་བཅད་པ་གཅིག་ཙམ་ལ་སྐུར་བས་མི་དགེ་བའི་ལས་ཀྱི་དབང་  
  
  
༄༅། །གིས་དེ་ཚུན་ཆད་འཁོར་བར་འཁོར་ཏེ། རྟག་ཏུ་སེམས་ཅན་དམྱལ་བ་དང། བྱོལ་སོང་གི་སྐྱེ་གནས་དང། གཤིན་རྗེའི་འཇིག་རྟེན་དུ་སྐྱེས་ཤིང་ལྐུགས་པ་  
དང༑ དིག་པ་དང། ལྕེ་མེད་པ་དང། བརྡ་མི་ཕྲད་པ་དང། ཤིན་ཏུ་མི་བཟད་པའི་སྡུག་བསྔལ་ཆེན་པོ་མྱོང་ནས་གདོད་ཚེ་འདི་ལ་མིའི་ལུས་ཐོབ་ཀྱིས་ཀྱང་ལྐུགས་པ་དང། དིག་པ་དང་  
ལྕེ་ནད་ཅན་དུ་གྱུར་པ་དང། བརྡ་མི་འཕྲོད་པ་ལས་བཅོམ་ལྡན་འདས་ཀྱི་བྱིན་གྱི་རླབས་ཀྱིས་གདོད་སྨྲ་ནུས་པ་དང། སྔོན་འདས་པའི་དུས་ན་མི་དགེ་བའི་ལས་ཀྱི་སྒྲིབ་པ་ཅི་བགྱིས་པ་ཐམས་  
ཅད་དྲན་པར་གྱུར་ཅིང། བདག་ཅག་བཅོམ་ལྡན་འདས་ཀྱི་སྤྱན་སྔར་མདོ་སྡེ་བཤད་པ་འདི་ཐོས་ནས་སླར་ཡང་ཡང་དག་པའི་ལྟ་བ་རྙེད་དེ་ཤིན་ཏུ་ངོ་ཚ་བ་དང། འཛེམ་པ་དང། མི་  
འཆབ་པའི་སེམས་ཀྱིས་སོ་སོར་འཆགས་སོ། །དེང་སླན་ཆད་ཇི་སྙེད་སྒྲིབ་པར་འགྱུར་བའི་ལས་རྣམས་མི་བགྱིད་པར་ཡོངས་སུ་བསྲུང་བར་འཚལ་ལོ། །བཅོམ་ལྡན་འདས། ཐུགས་  
བརྩེ་བ་ཅན་གྱིས་བདག་ཅག་གི་སྡིག་པ་དེ་དག་ཡོངས་སུ་བྱང་བ་དང། སླན་ཆད་མི་བགྱིད་པར་རྗེས་སུ་གཟུང་དུ་གསོལ། །མ་འོངས་པ་ནའང་ངན་སོང་གི་སྡུག་བསྔལ་ཡོངས་སུ་མྱོང་  
བར་འགྱུར་བ་ལས་བཅོམ་ལྡན་འདས་ཀྱི་ཐུགས་རྗེས་བསྐྱབ་པ་དང་དམ་པའི་ཆོས་བསྟན་དུ་གསོལ། བཅོམ་ལྡན་འདས་ཀྱིས་ལེགས་སོ་ཞེས་བཀའ་སྩལ་ཏེ། ལེགས་སོ། །  
  
  
།ཁྱེད་འདི་ལྟར་འཛེམ་པ་དང། ངོ་ཚ་བས་སོ་སོར་བཤགས་པ་ལེགས་སོ། །ངའི་བསྟན་པ་ལ་སྐྱེས་བུ་དམ་པ་མ་ཉམས་པ་ཞེས་བྱ་བ་གཉིས་ཡོད་དོ། །གཅིག་ནི་རང་བཞིན་  
གྱིས་ཡོངས་སུ་དག་ཅིང་ཐོག་མ་ནས་ཉེས་པ་མི་བྱེད་པའོ། །གཅིག་ནི་ཉེས་པ་བྱས་སུ་ཟིན་ཀྱང་འཛེམ་པ་དང། ངོ་ཚ་བས་སོ་སོར་འཆགས་པ་སྟེ། སྐྱེས་བུ་དམ་པ་འདི་གཉིས་ནི་ངའི་  
བསྟན་པའི་ཆོས་ལ་ཤིན་ཏུ་འདུན་པ་རྣམ་པར་དག་པ་ཞེས་བྱའོ་།དེ་ནས་བཅོམ་ལྡན་འདས་ཀྱིས་དེ་དག་མོས་པ་ཇི་ལྟ་བ་བཞིན་དུ་དམ་པའི་ཆོས་རྣམ་པ་སྣ་ཚོགས་བསྟན་ཅིང་བཤད་  
དེ་སོ་སོ་ཅི་དགའ་བའི་བདེ་བ་ཐོབ་པར་བྱས་སོ། །དེ་དག་དགའ་བཞིན་དུ་བཅོམ་ལྡན་འདས་ལ་ཕྱག་བཙལ་ནས་སོ་སོའི་སྟན་ལ་འཁོད་དོ་།དེའི་ཚེ་འཁོར་གྱི་དཀྱིལ་འཁོར་དེའི་ནང་  
ན་ཉན་ཐོས་ཚད་མེད་པ་བརྒྱ་སྟོང་སྙེད་དང། བྱང་ཆུབ་སེམས་དཔའ་ཚད་མེད་པ་བྱེ་བ་བརྒྱ་སྟོང་སྙེད་ཀྱིས་མདོ་སྡེ་འདི་བཤད་པ་ཐོས་ནས་མི་དགེ་བའི་ལས་ཀྱི་སྒྲིབ་པ་སྔོན་ཅི་བྱས་པ་དྲན་  
ཏེ༑ བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་བཙལ་ནས་བཅོམ་ལྡན་འདས་ཀྱི་སྤྱན་སྔར་ཤིན་ཏུ་འཛེམ་པ་དང། ངོ་ཚ་བའི་སེམས་ཀྱི་སོ་སོར་བཤགས་ཤིང་ཐལ་མོ་སྦྱར་ཏེ་སྟི་སྟང་  
དང་བཅས་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་ཅག་སྔོན་སངས་རྒྱས་ཚད་མེད་པ་དག་གི་དམ་པའི་ཆོས་ལ། ལ་ལ་ནི། འདི་སྐད་  
  
  
༄༅། །དུ༑ བདག་ཅག་སངས་རྒྱས་དེའི་ཉེ་གནས་ཆོས་ཀྱི་སྣོད་དུ་གྱུར་པའམ། ཆོས་ཀྱི་སྣོད་དུ་མ་གྱུར་པ་ལ་ཁྲོ་བ་དང། ཞེ་སྡང་བ་དང། གཤེ་ཞིང་སྤྱོ་བ་དང། སྨོད་  
པ་དང། བརྙས་པ་དང། རྣམ་པ་སྣ་ཚོགས་ཀྱིས་འཕྱ་ཞིང་སྐུར་ཏེ། གནོད་པར་གླགས་ལྟ་བ་དང། ཡོན་ཏན་བཅབས་ནས་ཉེས་པ་བསྒྲགས་ཏེ། བདག་ཅག་མི་དགེ་བའི་ལས་དེའི་  
དབང་གིས་བསྐལ་པ་ཚད་མེད་པའི་བར་དུ་ངན་སོང་དུ་ལྟུང་ཞིང་ཤིན་ཏུ་མི་བཟད་པའི་སྡུག་བསྔལ་ཆེན་པོ་མྱོང་ངོ། །ཕྱིས་སངས་རྒྱས་ཚད་མེད་པ་དག་ལ་བསྙེན་བཀུར་དང། མཆོད་  
པ་བགྱིས་སོ། །གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་ཚད་མེད་པ་སྙེད་ལ་བསྙེན་བཀུར་དང། མཆོད་པ་དང། གཡོག་བགྱིས་ནས་སངས་རྒྱས་རེ་རེ་དང། བྱང་  
ཆུབ་སེམས་དཔའ་སེམས་དཔའ་ཆེན་པོ་དེ་རེ་རེ་ལ་ཤིན་ཏུ་འཛེམ་པ་དང། ངོ་ཚ་བས་སྡིག་པའི་ལས་ཀྱི་སྒྲིབ་པ་དག་སོ་སོར་བཤགས་སོ། །སངས་རྒྱས་དེ་རེ་རེ་དང། བྱང་ཆུབ་  
སེམས་དཔའ་སེམས་དཔའ་ཆེན་པོ་དེ་རེ་རེ་ལའང་ཆོས་ཀྱི་རྣམ་གྲངས་ཚད་མེད་པ་སྙེད་མཉན་ཏེ། ཐོས་ནས་ཤིན་ཏུ་ནན་ཏན་བགྱིས་པ་དང། ཤིན་ཏུ་སྤྱད་དཀའ་བ་ཚད་མེད་པ་  
དག་སྤྱད་ཀྱང་ལས་ཀྱི་སྒྲིབ་པའི་ལྷག་མ་ལུས་པས་བདག་ཅག་ཤིན་ཏུ་བདེ་བའི་མྱ་ངན་ལས་འདའ་བ་མ་ཐོབ་བོ། །བདག་ཅག་ཏིང་འཛིན་གྱི་སྒོའི་ཁྱད་པར་དང། ཡོན་ཏན་  
  
  
།བདག་ཅག་དེང་བཅོམ་ལྡན་འདས་ཀྱི་སྤྱན་སྔར་མདོ་སྡེ་བཤད་པ་འདི་ཐོས་ནས་ལྷག་པར་ཤིན་ཏུ་འཛེམ་པ་དང། ངོ་ཚ་བའི་སེམས་དང། མི་འཆབ་པའི་སེམས་ཀྱིས་  
སོ་སོར་འཆགས་སོ། །ཡོངས་སུ་བྱང་བར་ཤོག་ཅིག་དེང་སླན་ཆད་ཇི་སྙེད་སྒྲིབ་པར་འགྱུར་བའི་ལས་རྣམས་མི་བགྱིད་པར་ཡོངས་སུ་བསྲུང་བར་འཚལ་ལོ། །བཅོམ་ལྡན་འདས། ཐུགས་བརྩེ་  
བ་ཅན་གྱིས་བདག་ཅག་གི་སྡིག་པ་དེ་དག་ཡོངས་སུ་བྱང་བ་དང་སླན་ཆད་མི་བགྱིད་པར་རྗེས་སུ་གཟུང་དུ་གསོལ། བདག་ཅག་མ་འོངས་པ་ན་ངན་སོང་གི་སྡུག་བསྔལ་མྱོང་བར་འགྱུར་  
པ་ལས་བཅོམ་ལྡན་འདས་ཀྱིས་ཐུགས་རྗེས་བསྐྱབ་ཏུ་གསོལ། བདག་ཅག་བཅོམ་ལྡན་འདས་ཀྱི་བྱིན་གྱི་རླབས་ཀྱི་མཐུས་མོས་པ་ཇི་ལྟ་བ་བཞིན་དུ་མྱ་ངན་ལས་འདའ་བའི་བདེ་བ་མྱུར་  
དུ་ཐོབ་པ་དང། ཏིང་འཛིན་གྱི་སྒོའི་ཡོན་ཏན་གྱི་ཁྱད་པར་ཐོབ་པར་མཛད་དུ་གསོལ། དེ་ལ་ཁ་ཅིག་ནི། འདི་སྐད་དུ། བདག་ཅག་སྔོན་བཅོམ་ལྡན་འདས་ཆེ་གེ་མོ་ཞིག་གི་ཉེ་གནས་ཆོས་ཀྱི་སྣོད་  
དང༑ ཆོས་ཀྱི་སྣོད་མ་ཡིན་པ་ལ་ཚིག་རྩུབ་པོ་ཞེ་གཅོད་པ་རྣམ་པ་སྣ་ཚོགས་ཀྱིས་འཚེ་ཞིང་གནོད་པ་བགྱིས་པས་བདག་ཅག་སྡིག་པ་མི་དགེ་བའི་ལས་དེའི་དབང་གིས་བསྐལ་པ་ཚད་མེད་  
པའི་བར་དུ་ངན་སོང་དུ་ལྷུང་བར་གྱུར་པ་ནས་དེ་བཞིན་དུ་གོང་དུ་རྒྱས་པར་བཤད་པ་བཞིན་ནོ། །ལ་ལ་ནི་བདག་ཅག་འདི་སྐད་དུ་སྔོན་བཅོམ་ལྡན་འདས་ཆེ་གེ་མོ་ཞིག་གི་ཉེ་གནས་ཆོས་ཀྱི་  
  
  
༄༅། །སྣོད་དང། ཆོས་ཀྱི་སྣོད་མ་ཡིན་པ་ལ་གཞུ་བ་དང་འཚོ་ག་པས་འཚེ་བ་དང། གནོད་པར་བགྱིད་པས་མི་དགེ་བའི་ལས་དེའི་དབང་གིས་བསྐལ་པ་ཚད་མེད་  
པའི་བར་དུ་ངན་སོང་དུ་ལྷུང་བར་གྱུར་པ་ནས་དེ་བཞིན་དུ་གོང་དུ་རྒྱས་པར་བཤད་པ་བཞིན་ནོ། །དེ་ལ་ཁ་ཅིག་ནི། འདི་སྐད་དུ་བདག་ཅག་སྔོན་བཅོམ་ལྡན་འདས་ཆེ་གེ་མོ་ཞིག་གི་ཉེ་གནས་  
ཆོས་ཀྱི་སྣོད་དང། ཆོས་ཀྱི་སྣོད་མ་ཡིན་པའི་ཆོས་གོས་དང་ལྷུང་བཟེད་ཕྲོགས་པས་མི་དགེ་བའི་ལས་དེའི་དབང་གིས་བསྐལ་པ་ཚད་མེད་པའི་བར་དུ་ངན་སོང་དུ་ལྷུང་བར་གྱུར་པ་  
ནས་དེ་བཞིན་དུ་གོང་དུ་རྒྱས་པར་བཤད་པ་བཞིན་ནོ། །དེ་ལ་ཁ་ཅིག་ནི། འདི་སྐད་དུ། བདག་ཅག་སྔོན་བཅོམ་ལྡན་འདས་ཆེ་གེ་མོ་ཞིག་གིས་ཉེ་གནས་ཆོས་ཀྱི་སྣོད་དང། ཆོས་ཀྱི་སྣོད་མ་  
ཡིན་པའི་འཚོ་བའི་ཡོ་བྱད་རྣམ་པ་སྣ་ཚོགས་ཕྲོགས་ཏེ་བཟའ་བ་དང། བཏུང་བ་ཕྲོགས་ཤིང་བར་ཆད་བྱས་པས་མི་དགེ་བའི་ལས་དེའི་དབང་གིས་བསྐལ་པ་ཚད་མེད་པའི་བར་དུ་  
ངན་སོང་དུ་ལྷུང་བ་ནས་དེ་བཞིན་དུ་གོང་དུ་རྒྱས་པར་བཤད་པ་བཞིན་ནོ། །དེ་ལ་ཁ་ཅིག་ནི། འདི་སྐད་དུ། བདག་ཅག་སྔོན་བཅོམ་ལྡན་འདས་ཆེ་གེ་མོ་ཞིག་གི་ཉེ་གནས་ཆོས་ཀྱི་སྣོད་  
དང༑ ཆོས་ཀྱི་སྣོད་མ་ཡིན་པ་དག་གི་ཆོས་གོས་ཕྲོགས་ནས་ཁྱིམ་པར་ཕབ་སྟེ། ལས་རྣམ་པ་སྣ་ཚོགས་བྱེད་དུ་བཅུག་པས་མི་དགེ་བའི་ལས་དེའི་དབང་གིས་བསྐལ་པ་ཚད་མེད་  
  
  
རྒྱས་པར་བཤད་པ་བཞིན་ནོ། །དེ་ལ་ཁ་ཅིག་ནི་འདི་སྐད་དུ་བདག་ཅག་སྔོན་བཅོམ་ལྡན་འདས་ཆེ་གེ་མོ་ཞིག་གི་ཉེ་གནས་རབ་ཏུ་  
བྱུང་བ་ཆོས་ཀྱི་སྣོད་དང། ཆོས་ཀྱི་སྣོད་མ་ཡིན་པ་དག་ཉེས་པ་བྱས་པ་དང། ཉེས་པ་མ་བྱས་པ་ལ་ལྕགས་དང། ཁོང་སྒྲིལ་དང་ཤིང་སྒྲོག་ཏུ་བཅུག་སྟེ་གཙེས་པས་མི་དགེ་བའི་  
ལས་དེའི་དབང་གིས་བསྐལ་པ་ཚད་མེད་པའི་བར་དུ་བདག་ཅག་ངན་སོང་དུ་ལྷུང་བས་ནས་དེ་བཞིན་དུ་གོང་དུ་རྒྱས་པར་བཤད་པ་བཞིན་ནོ། །དེ་ལ་ཁ་ཅིག་ནི། འདི་སྐད་དུ། བདག་ཅག་སྔོན་བཅོམ་  
ལྡན་འདས་ཆེ་གེ་མོ་ཞིག་གི་ཉེ་གནས་རབ་ཏུ་བྱུང་བ་ཆོས་ཀྱི་སྣོད་དང། ཆོས་ཀྱི་སྣོད་མ་ཡིན་པ་དག་ལ་དབང་ཟ་བའི་སེམས་ཀྱིས་འཚེ་བ་དང། གནོད་པ་རྣམ་པ་སྣ་ཚོགས་ཀྱིས་མི་བདེ་  
བར་བགྱིས་པས་བདག་ཅག་མི་དགེ་བའི་ལས་དེའི་དབང་གིས་བསྐལ་པ་ཚད་མེད་པའི་བར་དུ་ཤིན་ཏུ་མི་བཟད་པའི་སྡུག་བསྔལ་ཆེན་པོ་མྱོང་བར་གྱུར་ཏོ། །ཕྱིས་སངས་རྒྱས་ཚད་མེད་པ་  
དག་ལ་བསྙེན་བཀུར་དང། མཆོད་པ་དང། མཉེས་པར་གྱིས་སོ། །གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་ཚད་མེད་པ་སྙེད་དེ་དག་ལའང་བསྙེན་བཀུར་དང། མཆོད་  
པ་དང། མཉེས་པ་བགྱིས་ཏེ། སངས་རྒྱས་དེ་རེ་རེ་དང། བྱང་ཆུབ་སེམས་དཔའ་སེམས་དཔའ་ཆེན་པོ་དེ་རེ་རེ་ལའང་ཤིན་ཏུ་འཛེམ་པ་དང་བཅས་པས་མི་དགེ་བས་ལས་དེ་དག་སོ་སོར་  
  
  
༄༅། །འཆགས་སོ། །སངས་རྒྱས་དེ་རེ་རེ་དང། བྱང་ཆུབ་སེམས་དཔའ་སེམས་དཔའ་ཆེན་པོ་དེ་རེ་རེ་ལུས་ཀྱང་ཚད་མེད་པའི་ཆོས་ཀྱི་རྣམ་གྲངས་མཉན་ཏེ་ཐོས་ནས་  
ཤིན་ཏུ་འབད་པའི་བརྩོན་འགྲུས་ཀྱིས་ནན་ཏན་བགྱིས་ཏེ། ཤིན་ཏུ་སྤྱད་དཀའ་བ་སྤྱད་ཀྱང་ལས་ཀྱི་སྒྲིབ་པའི་ལྷག་མ་ལུས་པས་བདག་ཅག་ད་དུང་ཤིན་ཏུ་བདེ་བའི་མྱ་ངན་ལས་འདས་པའི་  
བདེ་བ་མ་ཐོབ་བོ། །ཏིང་འཛིན་གྱི་ཡོན་ཏན་གྱི་སྒོའི་ཁྱད་པར་མ་ཐོབ་བོ། །བདག་ཅག་དེང་བཅོམ་ལྡན་འདས་ཀྱི་སྤྱན་སྔར་མདོ་སྡེ་འདི་ཐོས་ནས་ལྷག་པར་ཤིན་ཏུ་འཛེམ་པ་དང། མི་  
འཆབ་པས་སོ་སོར་བཤགས་ཏེ་ཡོངས་སུ་བྱང་བར་གྱུར་ཏོ། །དེང་སླན་ཆད་ཇི་སྙེད་སྒྲིབ་པར་འགྱུར་བའི་ལས་རྣམས་མི་བགྱིད་པར་ཡོངས་སུ་བསྲུང་བར་འཚལ་ལོ། །བཅོམ་  
ལྡན་འདས། ཐུགས་བརྩེ་བ་ཅན་གྱིས་བདག་ཅག་གི་སྡིག་པ་དེ་དག་ཡོངས་སུ་བྱང་བ་དང། སླན་ཆད་མི་བགྱིད་པར་རྗེས་སུ་གཟུང་དུ་གསོལ། བདག་ཅག་མ་འོངས་པ་ན་ངན་སོང་  
གི་སྡུག་བསྔལ་མྱོང་བར་འགྱུར་བ་ལས། བཅོམ་ལྡན་འདས་ཀྱི་ཐུགས་རྗེས་བསྐྱབ་ཏུ་གསོལ། བདག་ཅག་བཅོམ་ལྡན་འདས་ཀྱི་བྱིན་གྱི་རླབས་ཀྱི་མཐུས་མྱ་ངན་ལས་འདའ་བའི་  
བདེ་བ་མྱུར་དུ་ཐོབ་པ་དང། གཞན་ཡང། ཏིང་ངེ་འཛིན་གྱི་སྒོའི་ཡོན་ཏན་གྱི་ཁྱད་པར་ཐོབ་པར་མཛད་དུ་གསོལ། དེ་ནས་བཅོམ་ལྡན་འདས་ཀྱི་ཉན་ཐོས་དང། བྱང་ཆུབ་སེམས་དཔའི་  
  
  
ལེགས་སོ། ལེགས་སོ། །ཁྱེད་འདི་ལྟར་ཤིན་ཏུ་འཛེམ་པ་དང་བཅས་པས་སོ་སོར་བཤགས་པ་ལེགས་སོ་།ཡོངས་སུ་མ་ཉམས་པའི་སྐྱེས་བུ་དམ་པ་  
གཉིས་ཡོད་དེ། གཅིག་ནི་རང་བཞིན་གྱིས་རྣམ་པར་དག་ཅིང་ཐོག་མ་ནས་ཉེས་པ་མི་བྱེད་པའོ། །གཅིག་ནི་ཉེས་པ་བྱས་སུ་ཟིན་ཀྱང་འཛེམ་པ་དང་བཅས་པས་སོ་སོར་འཆགས་པ་སྟེ། སྐྱེས་  
བུ་འདི་གཉིས་ནི་ངའི་བསྟན་པ་ལ་ཤིན་ཏུ་འདུན་པ་རྣམ་པར་དག་པ་ཞེས་བྱའོ། །རིགས་ཀྱི་བུ། འདི་ལྟར་སངས་རྒྱས་ཀྱི་བསྟན་པ་ལ་རབ་ཏུ་བྱུང་བའི་ཉེ་གནས་ལ་གནོད་པ་བྱས་པའི་སྡིག་པའི་གན་ན་གོད་  
དུ་བཤད་པའི་མཚམས་མེད་པ་དང། ཉེ་བའི་སྡིག་པ་ནི་མིང་ཙམ་དུ་ཟད་དེ། སྡིག་པ་ཞེས་ཀྱང་མི་བྱའོ། །སངས་རྒྱས་ཀྱི་ཉེ་གནས་རབ་ཏུ་བྱུང་བ་ལ་གནོད་པ་བྱས་ན་དེའི་སྡིག་པ་ནི་གོང་དུ་བཤད་  
པའི་མཚམས་མེད་པ་ལྔའི་སྡིག་པ་ལས་ཚད་མེད་གྲངས་མེད་པས་ལྷག་པར་ཆེའོ། །དེ་ཅིའི་ཕྱིར་ཞེ་ན། དགེ་སློང་གང་ཚུལ་ཁྲིམས་ཉམས་ཏེ་སྡིག་པ་བྱེད་ཀྱང་སེམས་ཅན་བྱེ་བ་ཁྲག་ཁྲིག་བརྒྱ་སྟོང་  
ཚད་མེད་པ་སྙེད་ལ་མྱ་ངན་ལས་འདའ་བ་ཕྱིན་ཅི་མ་ལོག་པའི་ལམ་སྟོན་ནུས་སོ། །སེམས་ཅན་མང་པོ་ལ་ཡོན་ཏན་ཆེན་པོའི་རིན་པོ་ཆེའི་གཏེར་དུ་འགྱུར་བ་ནས་དེ་བཞིན་དུ་ཇི་ལྟར་རྒྱས་པར་  
བཤད་པ་བཞིན་ནོ། །ཚུལ་ཁྲིམས་སྲུང་ཞིང་དགེ་བའི་ཆོས་སྤྱོད་པ་ལྟ་ཅི་སྨོས། དེ་བས་ན་གང་གིས་སངས་རྒྱས་ཀྱི་བསྟན་པ་ལ་རབ་ཏུ་བྱུང་བའི་སློབ་མ་ལ་འཚེ་བ་དང། གནོད་པ་བྱས་ན་  
  
  
༄༅། །དེ་ནི་དཀོན་མཆོག་གསུམ་གྱི་གདུང་གཅོད་པ་ཡིན་པར་ཤེས་པར་བྱའོ། །དེ་ནི་སེམས་ཅན་ཐམས་ཅད་ཀྱི་ཆོས་ཀྱི་མིག་བཅར་བ་ཡིན་ནོ། །དེ་ནི་ངས་སྔོན་ཤིན་  
ཏུ་དཀའ་བ་སྤྱད་ནས་རྙེད་པའི་དམ་པའི་ཆོས་མ་རུངས་པར་བྱས་པ་ཡིན་ནོ། །དེ་ནི་སེམས་ཅན་ཐམས་ཅད་ལ་ཤིན་ཏུ་གནོད་པ་ཆེན་པོ་བྱས་པ་ཡིན་ནོ། །དེ་བས་ན་སངས་རྒྱས་ཀྱི་བསྟན་  
པ་ལ་རབ་ཏུ་བྱུང་བ་ལ་གནོད་པ་བྱས་ན་དེའི་སྡིག་པ་ནི་སྔར་བཤད་པའི་མཚམས་མེད་པ་ལྔའི་སྡིག་པ་བས་ཚད་མེད་གྲངས་མེད་པས་ལྷག་པར་ཆེའོ། །དེ་བས་ན་ཁྱེད་ཀྱིས་དེང་ངའི་  
མདུན་དུ་ཤིན་ཏུ་བསམ་པ་དག་ཅིང་ལྷག་པའི་འཛེམ་པ་དང་འབད་པར་བཅས་པས། སྔོན་མི་དགེ་བའི་ལས་ཀྱི་སྒྲིབ་པ་ཐམས་ཅད་སོ་སོར་བཤགས་པའི་ཕྱིར་ཁྱེད་ལ་ཐུགས་རྗེ་ཆེན་  
པོས་རྗེས་སུ་བཟུང་བས་ཁྱེད་ཀྱི་སྡིག་པའི་ལས་ཀྱི་སྒྲིབ་པ་ཐམས་ཅད་ཁད་ཀྱིས་བྱང་བར་གྱུར་ཏེ། སངས་རྒྱས་ཀྱི་ཞིང་འདིར་བསྐལ་པ་བཟང་པོའི་སངས་རྒྱས་སྟོང་འབྱུང་བ་ཐམས་  
ཅད་ལའང་ཁྱེད་ཀྱིས་འདི་བཞིན་དུ་དེ་བཞིན་གཤེགས་པ་དེ་དག་གི་སྤྱན་སྔར་ཡང་སྡིག་པའི་ལས་ཀྱི་སྒྲིབ་པ་ཐམས་ཅད་ཤིན་ཏུ་སོ་སོར་ཤོགས་ཤིག་མ་འོངས་པའི་ཉེས་  
པའང་ཤིན་ཏུ་བསྲུང་བར་གྱིས་ཤིག་བསྐལ་པ་བཟང་པོའི་སངས་རྒྱས་སྟོང་གི་ཐ་མ་སྣང་མཛད་ཅེས་བྱ་བའི་དེ་བཞིན་གཤེགས་པ། དགྲ་བཅོམ་པ། ཡང་དག་པར་རྫོགས་པའི་  
  
  
མཁྱེན་པ་དང། ཞབས་སུ་ལྡན་པ༑ བདེ་བར་གཤེགས་པ། འཇིག་རྟེན་རིག་པ། བླ་ན་མེད་པ་སྐྱེས་བུ་འདུལ་ཞིང་ཁ་ལོ་སྒྱུར་བ། ལྷ་དང། མིའི་སྟོན་པ་སངས་རྒྱས། བཅོམ་ལྡན་འདས་  
དེའི་སྤྱན་སྔར་ཡང་སྡིག་པའི་ལས་ཀྱི་སྒྲིབ་པ་ཐམས་ཅད་ཤིན་ཏུ་སོ་སོར་ཤོགས་ཤིག་དང། ལྷག་མ་མ་ལུས་པར་ཡོངས་སུ་བྱང་བར་འགྱུར་རོ། །དེའི་ཚེ་ཉན་ཐོས་དེ་དག་དང། བྱང་ཆུབ་  
སེམས་དཔའ་དེ་དག་གིས་གསོལ་བ། དེ་དེ་བཞིན་ནོ། །བཅོམ་ལྡན་འདས་བདག་ཅག་གལ་ཏེ་འདི་ལྟར་སངས་རྒྱས་སྟོང་གི་ཐ་མ་སྣང་མཛད་ཀྱི་ཚེ་ཡང་དག་པའི་ལྟ་བ་ཐོབ་ཅིང་ལོག་  
པར་ལྟ་བ་རྣམ་པར་སྤངས་ཏེ། སྡིག་པའི་ལས་ཀྱི་སྒྲིབ་པ་ཐམས་ཅད་ལྷག་མ་མ་ལུས་པར་འབྱང་ཞིང་སྡུག་བསྔལ་ཐམས་ཅད་ལས་རྣམ་པར་གྲོལ་བར་འགྱུར་ན། བདག་ཅག་བསྐལ་  
པ་བཟང་པོ་འདི་ལ་མཚམས་མེད་པའི་སེམས་ཅན་དམྱལ་བར་སྐྱེས་ཏེ་སྡུག་བསྔལ་རྣམ་པ་སྣ་ཚོགས་མྱོང་ནའང་བཟོད་དོ། །བཅོམ་ལྡན་འདས་ཀྱིས་བཀའ་སྩལ་པ། ལེགས་སོ། །  
ལེགས་སོ། །ཁྱེད་ཀྱིས་འདི་ལྟར་རྟུལ་ཕོད་པ་དང། ཤིན་ཏུ་འབད་པའི་བརྩོན་འགྲུས་བརྟན་པ་དང། སྨོན་ལམ་གྱི་མཐུས་གདོན་མི་ཟ་བར་སངས་རྒྱས་སྣང་མཛད་ཀྱི་ཚེ་སྔོན་གྱི་ལས་  
ཀྱི་སྒྲིབ་པ་ཐམས་ཅད་བྱང་བ་དང། ལྷག་པའི་བསམ་པས་བསྟི་སྟང་དང་བཅས་ཏེ་བསྙེན་བཀུར་དང། མཆོད་པ་གདོན་མི་ཟ་བར་བྱེད་པར་འགྱུར་རོ། །དེ་བཞིན་གཤེགས་  
  
  
༄༅། །པ་སྣང་མཛད་ཀྱིས་ཀྱང་གདོན་མི་ཟ་བར་ཉོན་མོངས་པ་ཐམས་ཅད་ཡོངས་སུ་གཅད་པའི་དགྲ་བཅོམ་པར་འགྱུར་བར་མཛད་དོ་།གདོན་མི་ཟ་བར་ཏིང་ངེ་  
འཛིན་གྱི་སྒོའི་ཡོན་ཏན་གྱི་ཁྱད་པར་ཐོབ་པར་མཛད་དོ། །དེ་ནས་ཉན་ཐོས་དེ་དག་དང། བྱང་ཆུབ་སེམས་དཔའ་དེ་དག་དགའ་བཞིན་དུ་བཅོམ་ལྡན་འདས་ཀྱི་ཞབས་ལ་ཕྱག་བཙལ་  
ནས་ཕྱིར་ཡང་སོ་སོའི་སྟན་ལ་འཁོད་དོ། །དེའི་ཚེ་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་ལ་བཀའ་སྩལ་པ། རིགས་ཀྱི་བུ། ངས་སངས་  
རྒྱས་ཀྱི་སྤྱན་གྱིས་འཇིག་རྟེན་ཐམས་ཅད་ལ་བརྟགས་ན། མ་འོངས་པའི་དུས་ན་སངས་རྒྱས་ཀྱི་ཞིང་འདིར་ཚད་མེད་གྲངས་མེད་བྱེ་བ་ཁྲག་ཁྲིག་བརྒྱ་སྟོང་སྙེད་ཀྱི་རྒྱལ་རིགས་གདོལ་  
པ་ཅན་དང། བྲམ་ཟེ་གདོལ་པ་ཅན་དང། བློན་པོ་གདོལ་པ་ཅན་དང་ཁྱིམ་བདག་གདོལ་པ་ཅན་དང། ཚོང་དཔོན་གདོལ་པ་ཅན་དང། དགེ་སྦྱོང་གདོལ་པ་ཅན་དང། རྗེའུ་  
རིགས་དང། དམངས་རིགས་དང། གདོལ་པ་ཅན་གྱི་སྐྱེས་པའམ། བུད་མེད་ལ་སོགས་པ་དེ་དག་དགེ་བའི་རྩ་བ་ཆུང་ངུ་བསྐྱེད་པས་མིའི་ལུས་ཐོབ་ཏུ་ཟིན་ཀྱང་མི་དགེ་བའི་བཤེས་  
གཉེན་དང་སྟེན་ཅིང་ལོག་པའི་ལྟ་བ་བསྐྱེད་པས་སྡིག་པ་མི་དགེ་བའི་ལས་ཀྱིས་ངའི་བླ་ན་མེད་པའི་དམ་པའི་ཆོས་ཤིན་ཏུ་ཟབ་མོ་འཇིག་པར་བྱེད་དོ། །ངའི་བསྟན་པ་རྒྱས་པར་མི་བྱེད་  
  
  
ངས་བསྟན་པའི་ཉན་ཐོས་ཀྱི་ཐེག་པ་ཅན་གྱི་དམ་པའི་ཆོས་ལ་འཕྱ་ཞིང་སྐུར་ཏེ། བགེགས་དང། བར་ཆད་བྱེད་ཅིང་རྒྱས་པར་མི་བྱེད་པ་དང་  
བར་བར་ནི་ངས་བསྟན་པའི་རང་སངས་རྒྱས་ཀྱི་ཐེག་པ་ཅན་གྱི་དམ་པའི་ཆོས་ལ་འཕྱ་ཞིང་སྐུར་བ་དང། བགེགས་དང། བར་ཆད་བྱེད་ཅིང་རྒྱས་པར་མི་བྱེད་པ་དང། བར་བར་ནི་ངས་བསྟན་  
པའི་བླ་ན་མེད་པའི་ཐེག་པ་ཅན་གྱི་དམ་པའི་ཆོས་ལ་འཕྱ་ཞིང་སྐུར་བ་དང། བགེགས་དང། བར་ཆད་བྱེད་ཅིང་རྒྱས་པར་མི་བྱེད་པ་དང། བར་བར་ནི་ངས་བསྟན་པ་ལ་རབ་ཏུ་བྱུང་བ་ཆོས་  
ཀྱི་སྣོད་དང། ཆོས་ཀྱི་སྣོད་མ་ཡིན་པ་ལ་ཞེ་སྡང་སྐྱེད་ཅིང་གཤེ་བ་དང། སྤྱོ་བ་དང། སྨོད་པ་དང། ཚིག་རྣམ་པ་སྣ་ཚོགས་ཀྱིས་གནོད་པར་གླགས་ལྟ་སྟེ། འཕྱ་ཞིང་སྐུར་བ་དང། ཡོན་ཏན་  
བཅས་ནས་ཉེས་པ་བསྒྲགས་ཏེ། དེ་བཞིན་དུ་སྨོད་པའི་སེམས་ཀྱིས་འཚེ་བ་དང། གནོད་པ་རྣམ་པ་སྣ་ཚོགས་བྱེད་དོ། །དེ་ལྟར་གང་ཟག་འཕགས་པའི་ཆོས་ཀྱི་སྣོད་དུ་མ་གྱུར་པ་དེའང་ཡང་  
དག་པར་གླེན་ཞིང་གཏི་མུག་གི་རང་བཞིན་ཅན་ཡིན་ཏེ། ཅུང་ཟད་ཙམ་གྱི་ཤེས་པ་སྙེམས་པའི་ང་རྒྱལ་ཅན་དེ་འདི་ནས་ཚེ་འཕོས་མ་ཐག་ཏུ་ངན་སོང་གསུམ་དུ་ལྟུང་སྟེ། ཚད་མེད་པ་སྙེད་ཀྱི་  
ཤིན་ཏུ་མི་བཟད་པའི་སྡུག་བསྔལ་ཆེན་པོ་མྱོང་བར་འགྱུར་རོ་།བསྐལ་པ་ཚད་མེད་པ་བྱེ་བ་ཁྲག་ཁྲིག་བརྒྱ་སྟོང་གི་བར་དུ་མིའི་ལུས་ཐོབ་པར་དཀའ་བ་ནས་དེ་བཞིན་དུ་རྒྱས་པར་གོང་དུ་བཤད་  
  
  
༄༅། །པ་བཞིན་ནོ། །རིགས་ཀྱི་བུ། སེམས་ཅན་དེ་མཚམས་མེད་པའི་སེམས་ཅན་དམྱལ་བ་ཆེན་པོ་ན་འདུག་སྟེ། སྡུག་བསྔལ་ཆེན་པོ་མྱོང་ཡང་སླ་ཡི། དེ་ལྟ་  
བུའི་ལུས་ཀྱི་སྡིག་པ་ཅན་ང་རྒྱལ་གྱིས་མངོན་པར་ཟིན་པ། སྡིག་པའི་བཤེས་གཉེན་གྱི་རྗེས་སུ་འབྲང་ཞིང་མི་དགེ་བའི་ལས་བྱེད་པས་འཁོར་བར་འཁོར་ཏེ། ཤིན་ཏུ་བསྒྲལ་དཀའ་  
བ་རྟག་ཏུ་འཁོར་བར་སྡུག་བསྔལ་གྱིས་གདུངས་པར་གྱུར་པ་ནི་མ་ཡིན་ནོ། །དེའི་ཚེ་འཁོར་གྱི་དཀྱིལ་འཁོར་དེའི་ནང་ན་བློ་གྲོས་ཆེན་པོ་ཅན་གྱི་སེམས་ཅན་ཚད་མེད་གྲངས་མེད་པ་  
སྙེད་སྟན་ལས་ལངས་ཏེ། བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་བཙལ་ནས། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་ཏེ་མཆི་མ་བླགས་ནས་བཅོམ་ལྡན་  
འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། འདི་ལྟར་འཇིག་རྟེན་གྱི་སེམས་ཅན་འདི་དག་མིའི་ལུས་ཤིན་ཏུ་ཐོབ་པར་དཀའ་བ་རྙེད་ཀྱང་དད་པ་ཡོངས་སུ་  
སྤོང་ངོ། །ཡང་དག་པའི་སྨོན་ལམ་ཡོངས་སུ་སྤོང་ངོ། །ཡང་དག་པའི་མོས་པ་དང། ཡང་དག་པའི་ལྟ་བ་ཡོངས་སུ་སྤོང་ངོ། །དགེ་བའི་བཤེས་གཉེན་ཡོངས་སུ་སྤོང་ངོ། །དུས་བཟང་  
པོ་དང། གནས་བཟང་པོ་དང། ཚུལ་ཁྲིམས་དག་པ་ཡོངས་སུ་སྤོང་ངོ། །ཡང་དག་པའི་ཏིང་ངེ་འཛིན་དང། ཡང་དག་པའི་ཤེས་རབ་ཡོངས་སུ་སྤོང་ངོ། །སེམས་ཅན་འདི་དག་  
  
  
གླེན་པ་མི་ཤེས་པ་དང། ང་རྒྱལ་གྱི་དབང་གིས་ཇི་ལྟར་གོང་དུ་བཤད་པའི་སྡིག་ལྕི་བ་རྣམས་ཀུན་བགྱིད་དེ། བཅོམ་ལྡན་འདས་ཀྱི་དམ་  
པའི་ཆོས་ལ་འཕྱ་ཞིང་སྐུར་བ་དང། བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་བའི་ཉེ་གནས་ལ་འཚེ་བ་དང། གནོད་པ་བགྱིད་དོ། །བདག་ཅག་དེང་བཅོམ་ལྡན་འདས་ཀྱི་སྤྱན་སྔར་  
སེམས་རྩེ་གཅིག་པས་ཡང་དག་པའི་ཡི་དམ་བཅའོ། །བདག་ཅག་དེང་སླན་ཆད་འཁོར་བར་འཁོར་བ་འདི་ཕན་ཆད་ནས་ནམ་རྣམ་པར་གྲོལ་བ་མ་ཐོབ་ཀྱི་བར་དུ་དེ་ལྟ་བུའི་སྡིག་པའི་  
གྲོགས་པོ་དང་མི་མཇལ་བ་དང། དེ་ལྟ་བུའི་སྡིག་པའི་ལས་མི་བགྱིད་པ་དང། སངས་རྒྱས་ཀྱི་དམ་པའི་ཆོས་ལ་མི་སྐུར་བ་དང། རབ་ཏུ་བྱུང་བའི་གང་ཟག་ལ་གནོད་པ་མི་བགྱིད་པ་དང་  
སེམས་ཅན་གྱི་ཆོས་ཀྱི་མིག་མི་འབྱིན་པ་དང། དཀོན་མཆོག་གསུམ་གྱི་གདུང་རྒྱུན་མི་འཆད་པར་དམ་བཅས་པ་དང། བཅོམ་ལྡན་འདས། བདག་ཅག་ལ་ཐུགས་རྩེ་བའི་སླད་དུ་དམ་  
བཅས་པ་དེ་དག་རྗེས་སུ་གཟུང་བར་གསོལ། དེའི་ཚེ་འཁོར་གྱི་དཀྱིལ་འཁོར་དེའི་ནང་ན་སེམས་ཅན་བློ་དང་ལྡན་པ་ཚད་མེད་པ་བྱེ་བ་ཁྲག་ཁྲིག་བརྒྱ་སྟོང་སྙེད་སྟན་ལས་ལངས་ཏེ། བཅོམ་  
ལྡན་འདས་ཀྱི་ཞབས་ལ་སྤྱི་བོས་ཕྱག་བཙལ་ནས་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་ཅག་དེང་བཅོམ་ལྡན་