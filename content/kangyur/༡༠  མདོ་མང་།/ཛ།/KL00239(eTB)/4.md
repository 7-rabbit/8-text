  
༄༅། །འདས་ཀྱི་སྤྱན་སྔར་བསམ་པ་ངེས་པར་དམ་བཅའ་བར་འཚལ་ཏེ། འཁོར་བར་འཁོར་བ་འདི་ཕན་ཆད་ནས་ནམ་ཆོས་ཀྱི་བཟོད་པ་མ་ཐོབ་ཀྱི་བར་  
དུ་རྒྱལ་པོར་མ་གྱུར་ཅིག་བློན་པོར་མ་གྱུར་ཅིག་ཡུལ་གྱི་སྟོན་པར་མ་གྱུར་ཅིག་གྲོང་རྡལ་དང། གྲོང་ཁྱེར་དང། གྲོང་འདབ་ཀྱི་བདག་པོར་མ་གྱུར་ཅིག་དམག་ལ་དབང་  
བའི་བདག་པོར་མ་གྱུར་ཅིག་ཚོང་དཔོན་དུ་མ་གྱུར་ཅིག་མཆོད་པ་དང། གཙུག་ལག་ཁང་ལ་དབང་བའི་བདག་པོར་མ་གྱུར་ཅིག་ཚོང་དཔོན་དང། ཁྱིམ་བདག་དང། དགེ་  
སྦྱོང་གི་བདག་པོར་མ་གྱུར་ཅིག་སློབ་དཔོན་དང། བླ་མར་མ་གྱུར་ཅིག་ཁྱིམ་པའི་ལུས་སུ་མ་གྱུར་ཅིག་ཞལ་ཆེ་ལྕེ་གཅོད་པའི་དཔང་པོ་མ་གྱུར་ཅིག་ཕྱུག་པ་དང། བཙན་པའི་  
དབང་པོར་མ་གྱུར་ཅིག་བདག་ཅག་ཆོས་ཀྱི་བཟོད་པ་མ་ཐོབ་པར་དེ་ལྟ་བུའི་གནས་སུ་སྐྱེས་ན་དེ་ཉིད་སངས་རྒྱས་ཀྱི་བསྟན་པ་ལ་མི་དགེ་བའི་རྒྱུར་འགྱུར་བ་ཞེས་བྱ་སྟེ། ཁ་ན་མ་  
ཐོ་བའི་སྡིག་པ་ཆེན་པོ་བྱེད་པས། བཅོམ་ལྡན་འདས་ཀྱིས་གསུངས་པའི་དམ་པའི་ཆོས་ལ་འཕྱ་ཞིང་སྐུར་བ་ཞེས་བགྱིའོ། །སངས་རྒྱས་ཀྱི་བསྟན་པ་ལ་རབ་ཏུ་བྱུང་བ་ལ་འཚེ་  
ཞིང་གནོད་པ་བགྱིད་པའོ། །སེམས་ཅན་མང་པོའི་ཆོས་ཀྱི་མིག་འབྱིན་པའོ། །དཀོན་མཆོག་གསུམ་གྱི་གདུང་རྒྱུན་གཅོད་པའོ། །སེམས་ཅན་ཚད་མེད་པ་ལ་གནོད་པ་དང། འཚེ་བ་  
  
  
།དེའི་དབང་གིས་གདོན་མི་འཚལ་བར་མཚམས་མེད་པའི་སེམས་ཅན་དམྱལ་བར་ལྟུང་སྟེ། ངན་སོང་དུ་འཁོར་བ་ལས་ཐར་པའི་དུས་མ་མཆིས་སོ། །བཅོམ་ལྡན་འདས་  
བདག་ཅག་ལ་ཐུགས་བརྩེ་བའི་སླད་དུ་སྨོན་ལམ་འདི་དག་བྱིན་གྱིས་བརླབ་པར་གསོལ། དེའི་ཚེ་འཁོར་གྱི་དཀྱིལ་འཁོར་དེར་འདུས་པའི་ལྷ་དང། ཀླུ་དང། གནོད་སྦྱིན་དང། དྲི་ཟ་དང་  
མི་དང། མི་མ་ཡིན་ལ་སོགས་པ་ཐམས་ཅད་སྟན་ལས་ལངས་ཏེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་མཆི་མ་བླགས་ཏེ་ཐལ་མོ་སྦྱར་བ་བཏུད་ནས་བཅོམ་ལྡན་  
འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བདག་ཅག་ཐོག་མ་མ་མཆིས་པ་ནས་འཁོར་བར་འཁོར་ཞིང་གླེན་པ་དང། མི་ཤེས་པ་དང། ང་རྒྱལ་གྱི་དབང་  
གིས་མི་དགེ་བའི་ལས་ཐམས་ཅད་བསྐྱེད་དེ། ལུས་ཀྱི་ལས་མི་དགེ་བ་དང། ངག་གི་ལས་མི་དགེ་བ་དང། ཡིད་ཀྱི་ལས་མི་དགེ་བ་བདག་གིས་བགྱིས་པ་དང། གཞན་བགྱིད་དུ་སྩལ་  
པ་དང། མཐོང་བ་དང། ཐོས་པ་ལ་རྗེས་སུ་ཡི་རང་བའི་སྡིག་པ་དེ་དག་ཐམས་ཅད་དེང་བཅོམ་ལྡན་འདས་ཀྱི་སྤྱན་སྔར་ཤིན་ཏུ་འཛེམ་པ་དང། མི་འཆབ་པའི་སེམས་ཀྱིས་སོ་སོར་  
བཤགས་པས་སླན་ཆད་མི་བགྱིད་པར་ཡོངས་སུ་བསྲུང་བ་དང། མ་མཆིས་པའི་དུས་ཀྱི་སྒྲིབ་པར་འགྱུར་བའི་སྡིག་པ་བྱང་བར་གྱུར་ཅིག་དེ་བཞིན་དུ་ལན་གཅིག་ལན་གཉིས་  
  
  
༄༅། །ལན་གསུམ་གྱི་བར་དུ་བརྗོད་དོ། །དེང་སླན་ཆད་འཁོར་བའི་མཐས་གཏུགས་པའི་བར་དུ་རྟག་ཏུ་སྡིག་པའི་གྲོགས་པོ་དང་མི་ཕྲད་པ་དང། མི་དགེ་བའི་  
དབང་དུ་མ་གྱུར་ཅིག་གལ་ཏེ་ཕྲད་ནའང་དེའི་རྗེས་སུ་མི་འཇུག་པར་བསམ་པ་ངེས་པས་དམ་བཅའ་བར་འཚལ་ལོ། །སྡིག་པའི་ལས་དེ་དག་ཐམས་ཅད་བགྱིད་པར་མ་གྱུར་ཅིག་  
བདག་ཅག་ཡུན་རིང་པོར་སྡུག་བསྔལ་མྱོང་བར་མ་གྱུར་ཅིག་བཅོམ་ལྡན་འདས། བདག་ཅག་ལ་ཐུགས་བརྩེ་བའི་སླད་དུ་སྨོན་ལམ་འདི་དག་རྗེས་སུ་གཟུང་བར་གསོལ། དེ་  
ནས་བཅོམ་ལྡན་འདས་ཀྱིས་འདུས་པའི་འཁོར་དེ་དག་ཐམས་ཅད་ལ་བཀའ་སྩལ་པ། ལེགས་སོ། །ལེགས་སོ། །ཁྱེད་མ་འོངས་པའི་སྡུག་བསྔལ་གྱིས་འཇིགས་པ་དང་  
འཛེམ་པས་སོ་སོར་བཤགས་པ་ལེགས་སོ། །ཁྱེད་ཀྱིས་འཁོར་བའི་ཆུ་བོ་ཆེན་པོ་ལས་བསྒྲལ་བ་དང། འཇིགས་པ་མེད་པའི་མྱ་ངན་ལས་འདས་པའི་གྲོང་ཁྱེར་དུ་འཇུག་པའི་  
ཕྱིར་འདི་ལྟ་བུའི་སྨོན་ལམ་བཏབ་པ་ལེགས་སོ། །རིགས་ཀྱི་བུ། ཆོས་རྣམ་པ་འདི་བཅུ་དང་ལྡན་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཡང་དག་པའི་ལམ་སྐྱོན་  
མེད་པའི་ཆོས་ཀྱི་བཟོད་པ་ཐོབ་པར་འགྱུར་རོ། །བཅུ་གང་ཞེ་ན་འདི་ལྟ་སྟེ། རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་གང་ནང་གི་ལུས་ལ་མི་གནས་  
  
  
ཕྱི་ནང་གི་ལུས་ལ་མི་གནས་འདས་པའི་ལུས་ལ་མི་གནས། མ་འོངས་པའི་ལུས་ལ་མི་གནས། ད་ལྟར་གྱི་ལུས་ལ་མི་གནས་པ་སྟེ། ཆོས་དང་པོ་འདི་  
ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཡང་དག་པའི་ལམ་སྐྱོན་མེད་པའི་ཆོས་ཀྱི་བཟོད་པ་འཐོབ་བོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་  
ཆེན་པོ་རྣམས་གང་ནང་གི་ཚོར་བ་ལ་མི་གནས། ཕྱི་རོལ་གྱི་ཚོར་བ་ལ་མི་གནས། ཕྱི་ནང་གཉིས་ཀའི་ཚོར་བ་ལ་མི་གནས། འདས་པའི་ཚོར་བ་ལ་མི་གནས། མ་འོངས་པའི་ཚོར་བ་  
ལ་མི་གནས། ད་ལྟར་གྱི་ཚོར་བ་ལ་མི་གནས་པ་སྟེ། ཆོས་གཉིས་པ་འདི་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཡང་དག་པའི་ལམ་སྐྱོན་མེད་པའི་ཆོས་ཀྱི་བཟོད་པ་  
འཐོབ་པར་འགྱུར་རོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་གང་ནང་གི་འདུ་ཤེས་ལ་མི་གནས་ཕྱི་རོལ་གྱི་འདུ་ཤེས་ལ་མི་གནས། ཕྱི་ནང་  
གཉི་གའི་འདུ་ཤེས་ལ་མི་གནས། འདས་པའི་འདུ་ཤེས་ལ་མི་གནས། མ་འོངས་པའི་འདུ་ཤེས་ལ་མི་གནས། ད་ལྟར་གྱི་འདུ་ཤེས་ལ་མི་གནས་པ་སྟེ། ཆོས་གསུམ་པ་འདིས་ན་བྱང་  
ཆུབ་སེམས་དཔའ་སེམས་དཔའ་ཆེན་པོ་རྣམས་ཡང་དག་པའི་ལམ་སྐྱོན་མེད་པའི་ཆོས་ཀྱི་བཟོད་པ་འཐོབ་པར་འགྱུར་རོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་  
  
  
༄༅། །དཔའ་ཆེན་པོ་རྣམས་གང་ནང་གི་འདུ་བྱེད་ལ་མི་གནས་ཕྱི་རོལ་གྱི་འདུ་བྱེད་ལ་མི་གནས། ཕྱི་ནང་གཉི་གའི་འདུ་བྱེད་ལ་མི་གནས། འདས་པའི་  
འདུ་བྱེད་ལ་མི་གནས། མ་འོངས་པའི་འདུ་བྱེད་ལ་མི་གནས། ད་ལྟར་གྱི་འདུ་བྱེད་ལ་མི་གནས་པ་སྟེ། ཆོས་བཞི་པ་འདིས་ན་བྱང་ཆུབ་སེམས་དཔའ་སེམས་དཔའ་ཆེན་པོ་  
རྣམས་ཡང་དག་པའི་ལམ་སྐྱོན་མེད་པའི་ཆོས་ཀྱི་བཟོད་པ་འཐོབ་བོ་།རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་གང་ནང་གི་རྣམ་  
པར་ཤེས་པ་ལ་མི་གནས། ཕྱི་རོལ་གྱི་རྣམ་པར་ཤེས་པ་ལ་མི་གནས་ཕྱི་ནང་གཉིས་ཀའི་རྣམ་པར་ཤེས་པ་ལ་མི་གནས། འདས་པའི་རྣམ་པར་ཤེས་པ་ལ་མི་  
གནས། མ་འོངས་པའི་རྣམ་པར་ཤེས་པ་ལ་མི་གནས། ད་ལྟར་གྱི་རྣམ་པར་ཤེས་པ་ལ་མི་གནས་པ་སྟེ། ཆོས་ལྔ་པོ་འདིས་ན་བྱང་ཆུབ་སེམས་དཔའ་སེམས་དཔའ་ཆེན་  
པོ་རྣམས་ཡང་དག་པའི་ལམ་སྐྱོན་མེད་པའི་ཆོས་ཀྱི་བཟོད་པ་འཐོབ་པར་འགྱུར་རོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་གང་འཇིག་  
རྟེན་འདི་ལ་མི་གནས་པ་སྟེ་ཆོས་དྲུག་པ་འདིས་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཡང་དག་པའི་ལམ་སྐྱོན་མེད་པའི་ཆོས་ཀྱི་བཟོད་པ་འཐོབ་པར་འགྱུར་རོ། །  
  
  
གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་གང་འཇིག་རྟེན་ཕ་རོལ་ལ་མི་གནས་པ་སྟེ། ཆོས་བདུན་པ་འདིས་ན་བྱང་ཆུབ་སེམས་དཔའ་སེམས་  
དཔའ་ཆེན་པོ་རྣམས་ཡང་དག་པའི་ལམ་སྐྱོན་མེད་པའི་ཆོས་ཀྱི་བཟོད་པ་འཐོབ་པར་འགྱུར་རོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་  
གང་འདོད་པའི་ཁམས་ལ་མི་གནས་པ་སྟེ། ཆོས་བརྒྱད་པ་འདིས་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཡང་དག་པའི་ལམ་སྐྱོན་མེད་པའི་ཆོས་ཀྱི་བཟོད་པ་འཐོབ་  
པར་འགྱུར་རོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་གང་གཟུགས་ཡོད་པའི་ཁམས་ལ་མི་གནས་པ་སྟེ། ཆོས་དགུ་པ་འདིས་ན་བྱང་ཆུབ་  
སེམས་དཔའ་སེམས་དཔའ་ཆེན་པོ་རྣམས་ཡང་དག་པའི་ལམ་སྐྱོན་མེད་པའི་ཆོས་ཀྱི་བཟོད་པ་འཐོབ་པར་འགྱུར་རོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་  
དཔའ་ཆེན་པོ་གང་གཟུགས་མེད་པའི་ཁམས་ལ་མི་གནས་པ་སྟེ། ཆོས་བཅུ་པ་འདིས་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཡང་དག་པའི་ལམ་སྐྱོན་མེད་པའི་ཆོས་  
ཀྱི་བཟོད་པ་འཐོབ་པར་འགྱུར་རོ། །བཅོམ་ལྡན་འདས་ཀྱི་ཆོས་ཀྱི་གྲངས་འདི་བཤད་པའི་ཚེ་འཁོར་གྱི་དཀྱིལ་འཁོར་དེའི་ནང་ན་བྱང་ཆུབ་སེམས་དཔའ་སེམས་དཔའ་ཆེན་པོ་བྱེ་བ་  
  
  
༄༅། །བརྒྱ་སྟོང་བདུན་ཅུ་རྩ་གཉིས་སྙེད་ཀྱིས་མི་སྐྱེ་བའི་ཆོས་ཀྱི་བཟོད་པ་ཐོབ་བོ། །བྱང་ཆུབ་སེམས་དཔའ་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུ་རྩ་བཞི་སྙེད་ཀྱིས་  
ཆོས་ཀྱི་རྗེས་སུ་མཐུན་པའི་བཟོད་པ་ཐོབ་བོ། །ཉན་ཐོས་ཚད་མེད་པ་བརྒྱ་སྟོང་སྙེད་ཀྱིས་ཉོན་མོངས་པ་ཐམས་ཅད་ཡོངས་སུ་བཅད་པ་ནས་དགྲ་བཅོམ་པའི་བར་དུ་ཐོབ་པར་གྱུར་ཏེ། སེམས་  
ཅན་ཁྲག་ཁྲིག་བརྒྱ་སྟོང་སྙེད་ཀྱིས་སྔོན་མ་བསྐྱེད་པའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ་དེ་བཞིན་གཤེགས་པའི་ཡེ་ཤེས་ཕྱིར་མི་ལྡོག་པའི་ས་ལ་  
གནས་པར་གྱུར་ཏོ། །སེམས་ཅན་གྲངས་མེད་ཚད་མེད་པ་སྙེད་ཀྱིས་སྔོན་རང་སངས་རྒྱས་ཀྱི་སེམས་མ་བསྐྱེད་པ་དེ་སེམས་བསྐྱེད་པར་གྱུར་ཏོ། །གཞན་ཡང། སེམས་ཅན་གྲངས་མེད་ཚད་  
མེད་པ་སྙེད་ཀྱིས་སྔོན་ཉན་ཐོས་ཀྱི་སེམས་མ་བསྐྱེད་པ་དེ་བསྐྱེད་པར་གྱུར་ཏོ། །ཡང་དེའི་ཚེ་བཅོམ་ལྡན་འདས་ཀྱིས་འཁོར་མང་པོ་ལ་བཀའ་སྩལ་པ། སེམས་ཅན་གང་ཆོས་ཀྱི་བཟོད་  
པ་ཐོབ་པས་ནི་རྒྱལ་རིགས་རྒྱལ་ཐབས་སྤྱི་བོ་ནས་དབང་བསྐུར་བའི་གནས་སུ་གནས་པར་བྱས་ཏེ། ནོར་རིན་པོ་ཆེ་རྣམ་པ་སྣ་ཚོགས་ལ་ལོངས་སྤྱོད་ཅིང་བདག་ཉིད་ཆེན་པོའི་གནས་  
སུ་ལོངས་སྤྱོད་པར་ངས་གནང་གི་སེམས་ཅན་གཞན་ནི་མ་ཡིན་ནོ་།བྱང་ཆུབ་སེམས་དཔའ་རྡོ་རྗེའི་སྙིང་པོས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་  
  
  
ཐབས་སྤྱི་བོ་ནས་དབང་བསྐུར་བའི་གནས་སུ་གནས་ཏེ། ནོར་རིན་པོ་ཆེ་རྣམ་པ་སྣ་ཚོགས་ལ་སྤྱོད་པ་དང། བདག་ཉིད་  
ཆེ་བའི་གནས་སུ་གནས་པར་ངེས་པར་མ་གནང་ངམ། འོན་ཏེ་གནང་བའི་སྐབས་ཀྱང་མཆིས། བཅོམ་ལྡན་འདས་ཀྱིས་བཀའ་སྩལ་པ། སེམས་ཅན་གང་ཆོས་ཀྱི་བཟོད་པ་མ་ཐོབ་ཀྱང་  
དགེ་བ་བཅུའི་ལས་ཀྱི་ལམ་སྤྱོད་ལ། སེམས་ཅན་གཞན་ཡང་སློང་དུ་བཅུག་ན། དེའང་ངས་རྒྱལ་རིགས་རྒྱལ་ཐབས་སྤྱི་བོ་ནས་དབང་བསྐུར་བའི་གནས་སུ་ནོར་རིན་པོ་ཆེ་རྣམ་པ་སྣ་ཚོགས་  
དང༑ གཞན་ཡང། བདག་ཉིད་ཆེ་བའི་གནས་སུ་འདུག་ཅིང་ལོངས་སྤྱོད་དུ་གནང་ངོ། །སེམས་ཅན་གང་ཆོས་ཀྱི་བཟོད་པའང་མ་ཐོབ་ལ། དགེ་བ་བཅུའི་ལས་ཀྱི་ལམ་ཡང་མི་སྤྱོད་དེ་  
སེམས་ཅན་གཞན་ཡང་སློབ་པ་ལ་མི་འཛུད་པ་ལ་དབང་ཆེན་པོ་དང་ནན་ཏན་གྱིས་རྒྱལ་ཐབས་སྤྱི་བོ་ནས་དབང་བསྐུར་བའི་རྒྱལ་པོ་བྱེད་དེ། ནོར་རིན་པོ་ཆེ་རྣམ་པ་སྣ་ཚོགས་དང། བདག་  
ཉིད་ཆེན་པོའི་གནས་སུ་ལོངས་སྤྱོད་པ་དག་ནི་རྒྱལ་རིགས་གདོལ་བ་ཅན་དང། གཞན་ཡང། བདག་ཉིད་ཆེ་བའི་གནས་སུ་ལོངས་སྤྱོད་པའི་གདོལ་བ་ཅན་གྱི་བདག་པོ་ཞེས་བྱ་སྟེ། གླེན་པ་  
གཏི་མུག་ཅན་ང་རྒྱལ་གྱིས་མངོན་པར་ཟིན་པ། ངའི་དམ་པའི་ཆོས་ཤིན་ཏུ་ཟབ་མོ་འཇིག་པར་བྱེད་པ། དཀོན་མཆོག་གསུམ་གྱི་གདུང་གཅོད་ཅིང་དམ་པའི་ཆོས་ཀྱི་སྒྲོན་མ་མེད་པར་  
  
  
༄༅། །བྱེད་པ། ངའི་བསྟན་པ་ལ་རབ་ཏུ་བྱུང་བ་དག་ལ་གནོད་པ་དང། འཚེ་བ་རྣམ་པ་སྣ་ཚོགས་བྱེད་པ། འཚོག་པ་དང། གཞུ་བ་དང། ཆད་པས་གཅོད་པ་  
དང༑ ཆོས་གོས་དང། ལྷུང་བཟེད་དང། འཚོ་བའི་ཡོ་བྱད་འཕྲོག་པ་དང། ཆོས་གོས་ཕྲོགས་ཏེ་ཁྱིམ་པར་ཕབ་ནས། ལས་རྣམ་པ་སྣ་ཚོགས་བྱེད་དུ་བཅུག་པ་དང། བཅིངས་པ་དང་  
བཙོན་དུ་བཟུང་བ་ནས་འཚོ་བའི་དབང་པོ་དང་ཕྲལ་བ་དང་ངའི་བསྟན་པ་དམ་པའི་ཆོས་ལ་འཕྱ་ཞིང་སྐུར་བ་དང། བར་དུ་གཅོད་ཅིང་བགེགས་བྱེད་ཅིང་ཡོངས་སུ་རྒྱས་པར་མི་བྱེད་པ་  
དང༑ མཆོད་རྟེན་དང། དགེ་འདུན་གྱི་ནོར་འཕྲོག་པར་བྱེད་པའི་གང་ཟག་དེ་ནི་གདོན་མི་ཟ་བར་མཚམས་མེད་པའི་སེམས་ཅན་དམྱལ་བར་ལྟུང་སྟེ། སྡུག་བསྔལ་ཆེན་པོ་མྱོང་ཞིང་  
ངན་སོང་གི་གནས་སུ་འཁོར་ཞིང་ཐར་པའི་དུས་མེད་དོ། །དེ་ནས་བྱང་ཆུབ་སེམས་དཔའ་རྡོ་རྗེའི་སྙིང་པོས་ཡང་གསོལ་པ། བཅོམ་ལྡན་འདས། སེམས་ཅན་གང་ཆོས་ཀྱི་བཟོད་པའང་  
མ་ཐོབ། དགེ་བ་བཅུའི་ལས་ཀྱི་ལམ་ཡང་མི་སྤྱོད། སེམས་ཅན་གཞན་ཡང་སྤྱོད་པར་མི་སྐུལ་བར་དབང་ཆེན་པོ་དང། ནན་གྱིས་རྒྱལ་ཐབས་སྤྱི་བོ་ནས་དབང་བསྐུར་བའི་གནས་སུ་རྒྱལ་པོ་  
བགྱིད་ཅིང་ནོར་རིན་པོ་ཆེ་རྣམ་པ་སྣ་ཚོགས་དང། གཞན་ཡང་བདག་ཉིད་ཆེ་བའི་གནས་སུ་གནས་པ་ལ་རྒྱུ་གཞན་དང། ཐབས་གཞན་གྱིས་མཚམས་མེད་པའི་སེམས་ཅན་དམྱལ་  
  
  
ཐར་བར་བགྱི་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ་རྒྱུ་གཞན་དང། ཐབས་གཞན་གྱིས་གདོན་དུ་རུང་བ་ཡོད་  
དོ༑ ༑སེམས་ཅན་གང་རྒྱལ་ཐབས་སྤྱི་བོ་ནས་དབང་བསྐུར་བའི་རྒྱལ་པོར་ཞུགས་ལ་ལོངས་སྤྱོད་རྣམ་པ་སྣ་ཚོགས་ལ་སྤྱོད་པ་ཆོས་ཀྱི་བཟོད་པའང་མ་ཐོབ། དགེ་བ་བཅུའི་ལས་ཀྱི་ལམ་དང་  
ཡང་མི་ལྡན་ཡང་དད་པའི་མཐུ་དང་ལྡན་ཏེ། དཀོན་མཆོག་གསུམ་ལ་རིམ་གྲོ་དང། བསྟི་སྟང་བྱེད་ཅིང་སངས་རྒྱས་ཀྱི་བསྟན་པའི་ཐེག་པ་གསུམ་དང་ལྡན་པའི་དམ་པའི་ཆོས་ལ་ཆུང་ངུ་  
ན་ཚིགས་སུ་བཅད་པ་གཅིག་ཙམ་ལའང་འཕྱ་ཞིང་སྐུར་བའམ། བར་དུ་གཅོད་པའམ། བགེགས་མི་བྱེད་ལ། སངས་རྒྱས་ཀྱི་བསྟན་པ་ལ་རབ་ཏུ་བྱུང་བའི་ཉེ་གནས་ཚུལ་ཁྲིམས་ཅན་  
ནམ། ཚུལ་ཁྲིམས་ཉམས་པའམ། ཚུལ་ཁྲིམས་མེད་ཀྱང་རུང། སྐྲ་དང། ཁ་སྤུ་བྲེགས་ཏེ། གོས་ངུར་སྨྲིག་གྱོན་པ་ཐམས་ཅད་ལ་འཚེ་བ་དང། གནོད་པ་དང། གཞུ་བ་དང། འཚོག་  
པ་དང། ཆད་པས་གཅོད་པ་དང། ཆོས་གོས་དང། ལྷུང་བཟེད་དང་འཚོ་བའི་ཡོ་བྱེད་ཕྲོགས་པ་དང། ཆོས་གོས་ཕྲོགས་ཏེ་ཁྱིམ་པར་ཕབ་ནས་ལས་བྱེད་དུ་བཅུག་པ་དང། བཙོན་  
རར་བཙུག་པ་ནས་འཚོ་བའི་དབང་པོ་དང་ཕྲལ་བའི་བར་དུ་མི་བྱེད་ལ། མཆོད་རྟེན་དང། དགེ་འདུན་གྱི་ནོར་མི་འཕྲོག་བ་དང་ངན་པ་སྡིག་པ་ཅན་དག་རབ་ཏུ་བྱུང་བ་ལ་འཚེ་བ་  
  
  
༄༅། །དང༑ གནོད་པ་བྱེད་དུ་མི་འཛུད་པ་དང། དཀོན་མཆོག་གསུམ་གྱི་ནོར་ལ་འཕྲོག་ཅིང་སྤྱོད་དུ་མི་འཛུད་པ་དང། སངས་རྒྱས་ཀྱི་བསྟན་པ་ཐེག་པ་  
གསུམ་དང་ལྡན་པའི་དམ་པའི་ཆོས་ལ་བསྟི་སྟང་དང་བཅས་པས་མཉན་ཅིང་གཟུངས་སུ་འཛིན་པ་དང། མཉན་ཏེ་གཟུངས་སུ་བཟུང་ནས་ཀྱང་ཇི་ལྟར་བཤད་པ་བཞིན་དུ་ཆོས་ཀྱི་  
རྗེས་སུ་བརྩོན་འགྲུས་དང། ནན་ཏན་བྱེད་པ་དང། ངས་བསྟན་པའི་ཐེག་པ་གསུམ་གྱིས་འཕགས་པའི་ཉེ་གནས་དག་ལ་མཆོད་པ་དང་བསྙེན་བཀུར་དང། བསྟི་སྟང་དང་བཅས་  
པས་གཡོག་བྱེད་པ་དང། ཐེག་པ་ཆེན་པོ་ལ་ཤིན་ཏུ་བརྟན་པའི་ཡི་དམ་བཅས་ཏེ་ཐེ་ཚོམ་དང། ཕྱིར་ལྡོག་པའི་སེམས་མི་སྐྱེད་པ་དང་གཞན་ཡང། སེམས་ཅན་དག་ཐེག་པ་ཆེན་  
པོ་ལ་དད་ཅིང་ཡིད་ཆེས་པ་དང། གཟུངས་སུ་འཛིན་པ་དང། སློབ་པ་ནན་ཏན་བྱེད་དུ་འཇུག་ན། རྒྱལ་རིགས་གདོལ་པ་ཅན་འདི་དང། གཞན་ཡང། བདག་ཉིད་ཆེ་བའི་གདོལ་པ་  
ཅན་དག་ནི་སྔ་མ་འདས་པའི་སངས་རྒྱས་ཀྱིས་ཀྱང་རྒྱལ་ཐབས་ཀྱི་དབང་བསྐུར་ཞིང་ལོངས་སྤྱོད་རྣམ་པ་སྣ་ཚོགས་ལ་སྤྱོད་དུ་གནང་ངོ། །གཞན་ཡང་གྲོང་དང། གྲོང་ཁྱེར་དང། ནོར་  
དབྱིག་ཐམས་ཅད་ལ་སྤྱོད་ཀྱང་མཚམས་མེད་པའི་སེམས་ཅན་དམྱལ་བར་མི་ལྟུང་བ་ནས་ངན་སོང་གཞན་གྱི་བར་དུའང་ལྟུང་བར་མི་འགྱུར་རོ། །དེ་ནི་ངས་རྒྱལ་ཐབས་ཀྱི་དབང་  
  
  
ངོ། །དེ་ལྟར་ན་དེ་དག་ནི་གྲོང་དང། གྲོང་ཁྱེར་ན་སྤྱོད་ཀྱང་མཚམས་མེད་པའི་སེམས་ཅན་དམྱལ་བར་མི་ལྟུང་བ་ནས་ངན་སོང་གཞན་  
དུའང་མི་ལྟུང་ངོ། །སེམས་ཅན་གང་སྡིག་པའི་ལས་ཀྱི་སྒྲིབ་པ་ཐམས་ཅད་ལྷག་མ་མ་ལུས་པར་བྱང་བར་འདོད་ན་ངས་བསྟན་པའི་དམ་པའི་ཆོས་ཀྱི་རྣམ་གྲངས་འདི་ལ་ནན་ཏན་དུ་བསླབ་  
ཅིང་གཟུངས་སུ་གཟུང་བར་བྱའོ། །གང་གིས་དེ་ལྟར་དགེ་འདུན་གྱི་མངོན་སུམ་དུ་གྱུར་པ་ལ་ཤིན་ཏུ་འཛེམ་པ་དང། ངོ་ཚ་བའི་སེམས་ཀྱིས་སྡིག་པའི་ལས་སོ་སོར་བཤགས་ན་སྔོན་  
གྱི་དུས་ན་བྱས་པའི་སྡིག་པའི་ལས་ཐམས་ཅད་ལྷག་མ་མ་ལུས་པར་ཡོངས་སུ་བྱང་བར་འགྱུར་རོ།། །།བམ་པོ་བརྒྱད་པ། དེའི་ཚེ་བྱང་ཆུབ་སེམས་དཔའ་སེམས་  
དཔའ་ཆེན་པོ་རྡོ་རྗེའི་སྙིང་པོས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོས་ཇི་ལྟར་ན་ཉན་ཐོས་  
ཀྱི་ཐེག་པ་ལ་འཁྲུལ་པ་མ་མཆིས་པ་ལགས། ཇི་ལྟར་ན་ཉན་ཐོས་ཀྱི་ཐེག་པའི་གང་ཟག་ལ་འཁྲུལ་པ་མ་མཆིས་པ་ལགས། ཇི་ལྟར་ན་རང་སངས་རྒྱས་ཀྱི་ཐེག་པ་ལ་འཁྲུལ་པ་མ་  
མཆིས་པ་ལགས། ཇི་ལྟར་ན་རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་པ་མ་མཆིས་པ་ལགས། ཇི་ལྟར་ན་ཐེག་པ་ཆེན་པོ་ལ་འཁྲུལ་པ་མ་མཆིས་པ་ལགས། ཇི་ལྟར་ན་ཐེག་  
  
  
༄༅། །པ་ཆེན་པོའི་གང་ཟག་ལ་འཁྲུལ་པ་མ་མཆིས་པ་ལགས། ཇི་ལྟར་ན་དཀོན་མཆོག་གསུམ་གྱི་གདུང་རྟག་པར་ཡོངས་སུ་འཕེལ་བར་བགྱིད་པ་ལགས་  
ཇི་ལྟར་ན་དེ་བཞིན་གཤེགས་པའི་བསྟན་པ་ལ་རབ་ཏུ་བྱུང་བ་ཆོས་ཀྱི་སྣོད་དམ། ཆོས་ཀྱི་སྣོད་མ་ལགས་པའང་རུང། ཆུང་དུ་ན་ཆོས་གོས་ཀྱི་ཚལ་བུ་འཚལ་ཞིང་སྐྲ་དང། ཁ་སྤུ་  
བྲེགས་པ་ཐམས་ཅད་ལ་འཁྲུལ་པ་མ་མཆིས་པ་ལགས། ཇི་ལྟར་ན་ཐེག་པ་ཆེན་པོའི་ཆོས་ལ་གོང་ནས་གོང་དུ་འབར་ཞིང་ཕྱིར་མི་ལྡོག་པར་འགྱུར་བ་ལགས། ཇི་ལྟར་ན་རྣོ་བའི་  
ཤེས་རབ་དང། བསོད་ནམས་ཀྱི་ཁྱད་པར་རྟག་ཏུ་སྐྱེ་ཞིང་འཕེལ་བར་འགྱུར་བ་ལགས། ཇི་ལྟར་ན་ཏིང་ངེ་འཛིན་དང། གཟུངས་དང་བཟོད་པ་དང། ས་རྣམས་ལ་དབང་དུ་  
འགྱུར་ཞིང་ཕྱིར་མི་ལྡོག་པར་འགྱུར་བ་ལགས། ཇི་ལྟར་ན་རྟག་ཏུ་དགེ་བའི་བཤེས་གཉེན་དང་མཇལ་ཅིང་རྗེས་སུ་མཐུན་པར་འགྱུར་བ་ལགས། ཇི་ལྟར་ན་རྟག་ཏུ་སངས་རྒྱས་  
ཐམས་ཅད་མཐོང་བ་དང་མི་འབྲལ་ཞིང་བྱང་ཆུབ་སེམས་དཔའ་དང། ཉན་ཐོས་ཀྱི་ཉེ་གནས་དང་མི་འབྲལ་བ་དང། ཆོས་ཐོས་པ་དང་མི་འབྲལ་བ་དང། དགེ་འདུན་ལ་མཆོད་པ་  
དང། བསྙེན་བཀུར་བགྱིད་པ་དང་མི་འབྲལ་བར་འགྱུར་བ་ལགས། ཇི་ལྟར་ན་དགེ་བའི་རྩ་བ་ཐམས་ཅད་ལ་རབ་ཏུ་བརྩོན་པས་སེམས་མི་ངོམས་པ་ལགས། ཇི་ལྟར་ན་བྱང་ཆུབ་ཀྱི་  
  
  
དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་རྡོ་རྗེའི་སྙིང་པོ་ལ་འདི་སྐད་ཅེས་བཀའ་སྩལ་  
པ༑ རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོའི་འཁོར་ལོ་རྣམ་པ་བཅུ་ཡོད་དེ། བྱང་ཆུབ་སེམས་དཔའ་སེམས་དཔའ་ཆེན་པོ་གང་འཁོར་ལོ་བཅུ་པོ་འདི་དང་ལྡན་ན་  
ཉན་ཐོས་ཀྱི་ཐེག་པ་ལ་འཁྲུལ་པ་མེད་པར་འགྱུར་རོ། །ཉན་ཐོས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །རང་སངས་རྒྱས་ཀྱི་ཐེག་པ་ལ་འཁྲུལ་པ་མེད་པར་འགྱུར་  
རོ༑ ༑རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །ཐེག་པ་ཆེན་པོ་ལ་འཁྲུལ་པ་མེད་པར་འགྱུར་རོ། །ཐེག་པ་ཆེན་པོའི་གང་ཟག་ལ་འཁྲུལ་པ་མེད་པར་  
འགྱུར་རོ། །དཀོན་མཆོག་གསུམ་གྱི་གདུང་རྟག་པར་ཡོངས་སུ་འཕེལ་བར་འགྱུར་རོ། །དེ་བཞིན་གཤེགས་པའི་བསྟན་པ་ལ་རབ་ཏུ་བྱུང་བ་ཆོས་ཀྱི་སྣོད་དམ། ཆོས་ཀྱི་སྣོད་མ་ཡིན་  
པའང་རུང། ཆུང་དུ་ན་ཆོས་གོས་ཀྱི་ཚལ་བུ་གྱོན་ཞིང་སྐྲ་དང། ཁ་སྤུ་བྲེགས་པ་ཐམས་ཅད་ལ་འཁྲུལ་པ་མེད་པར་འགྱུར་རོ་།ཐེག་པ་ཆེན་པོའི་ཆོས་ལ་གོང་ནས་གོང་དུ་འཕར་ཞིང་  
ཕྱིར་མི་ལྡོག་པ་དང། རྣོ་བའི་ཤེས་རབ་དང། བསོད་ནམས་ཀྱི་ཁྱད་པར་རྟག་ཏུ་སྐྱེ་ཞིང་འཕེལ་བ་དང། ཏིང་ངེ་འཛིན་ཐམས་ཅད་དང། གཟུངས་དང། བཟོད་པ་དང། ས་རྣམས་  
  
  
༄༅། །ལ་དབང་དུ་འགྱུར་ཞིང་ཕྱིར་མི་ལྡོག་པ་དང། རྟག་ཏུ་དགེ་བའི་བཤེས་གཉེན་དང་ཕྲད་ཅིང་དེའི་རྗེས་སུ་འགྲོ་བ་དང་རྟག་ཏུ་སངས་རྒྱས་ཐམས་ཅད་མཐོང་  
བ་དང་མི་འབྲལ་ཞིང་བྱང་ཆུབ་སེམས་དཔའ་དང། རང་སངས་རྒྱས་ཀྱི་ཉེ་གནས་མཐོང་བ་དང་མི་འབྲལ་བ་དང། ཆོས་ཐོས་པ་དང་མི་འབྲལ་བ་དང། དགེ་འདུན་ལ་མཆོད་པ་དང་  
བསྙེན་བཀུར་བྱེད་པ་དང་མི་འབྲལ་བ་དང། དགེ་བའི་རྩ་བ་ཐམས་ཅད་ལ་བརྩོན་པས་སེམས་མི་ངོམས་པ་དང། བྱང་ཆུབ་ཀྱི་སྤྱོད་པ་དང། སྨོན་ལམ་རྣམ་པ་སྣ་ཚོགས་ཀྱིས་སེམས་  
མི་ངོམས་པ་དང། སྔོན་སྡིག་པ་མི་དགེ་བའི་ལས་ཅི་བྱས་པ་ཐམས་ཅད་འཕགས་པའི་ཆོས་ཀྱི་ཡེ་ཤེས་རྡོ་རྗེ་ལྟར་སྲ་ལ་རྣོ་བས་ལྷག་མ་མ་ལུས་པར་བཅོམ་སྟེ་རྣམ་པར་སྨིན་པའི་  
འབྲས་བུ་མི་མྱོང་བ་དང། གསར་དུ་སྡིག་པ་མི་དགེ་བའི་ལས་ཐམས་ཅད་མི་བྱེད་པ་དང། སྐྱོ་བ་དང། སྒྱིད་ལུག་པ་མེད་པའི་སེམས་ཀྱིས་བླ་ན་མེད་པའི་ཆོས་ཀྱི་འཁོར་ལོ་བསྐོར་  
བ་དང། བྱང་ཆུབ་ཀྱི་ཡན་ལག་རིན་པོ་ཆེ་སྣ་བདུན་ནན་ཏན་བྱེད་པ་ལ་སྐྱོ་ཞིང་སྒྱིད་ལུག་བ་མེད་པའི་སེམས་དང། སེམས་ཅན་ཐམས་ཅད་ཀྱི་ཉོན་མོངས་པའི་ནད་རྣམས་འཇིལ་  
པ་ལ་སྐྱོ་ཞིང་སྒྱིད་ལུག་པ་མེད་པའི་སེམས་ཀྱིས་སེམས་ཅན་ཐམས་ཅད་ཀྱི་རྟེན་དང། གནས་སུ་འགྱུར་ཞིང་ཉེ་བར་འཚོ་བ་ཡིན་ནོ་།རིགས་ཀྱི་བུ། འདི་ལྟ་སྟེ། འཁོར་ལོས་  
  
  
གར་འྒྲོའང་རིན་པོ་ཆེའི་འཁོར་ལོ་ཐོག་མར་འགྲོ་སྟེ། རིན་པོ་ཆེ་གཞན་དེའི་ཕྱི་བཞིན་དུ་འབྲང་ངོ། །གླིང་བཞི་ཀུན་ཏུ་རྒྱུ་ཞིང་སེམས་ཅན་  
ཐམས་ཅད་ཀྱི་ལུས་དང། སེམས་ཀྱི་རྙོག་པ་ཐམས་ཅད་ཀྱང་བསལ་ཏེ། སེམས་ཅན་ཐམས་ཅད་ཀྱི་ལུས་དང། སེམས་ཀྱི་བདེ་བའང་སྐྱེ་ཞིང་འཕེལ་བར་བྱེད་དོ། །བྱང་ཆུབ་སེམས་དཔའ་  
སེམས་དཔའ་ཆེན་པོའང་དེ་བཞིན་དུ་འཁོར་ལོ་བཅུ་པོ་འདི་དང་ལྡན་ན་ཉན་ཐོས་ཀྱི་ཐེག་པ་ལ་འཁྲུལ་པ་མེད་པ་ནས། སེམས་ཅན་ཐམས་ཅད་ཀྱི་རྟེན་དང། གནས་སུ་འགྱུར་ཞིང་ཉེ་བར་  
འཚོ་བའི་བར་དུ་འཐོབ་པར་འགྱུར་རོ། །རིགས་ཀྱི་བུ། འདི་ལྟ་སྟེ་ཤིང་རྟ་ཆེན་པོ་ནི་འཁོར་ལོ་བཞི་དང་ལྡན་ཏེ། མི་མང་པོ་དེའི་ནང་དུ་འདུག་ནས་ལམ་ཆེན་པོར་འགྲོའོ། །ལམ་དེ་ན་  
བོང་བའམ། གྱོ་མོའམ། གསེག་མའམ། རྩའམ། ཤིང་ངམ། ལོ་མའམ་ཡལ་གའམ། མེ་ཏོག་གམ། འབྲས་བུ་ཇི་སྙེད་ཡོད་པ་ཐམས་ཅད་ཤིང་རྟའི་འཁོར་ལོ་དེའི་འོག་ཏུ་  
སོང་ནས་ཐམས་ཅད་ཆག་ཅིང་གྲུགས་ཏེ་ནོར་དུ་མི་རུང་བར་བྱེད་དོ་།དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོའང་འཁོར་ལོ་རྣམ་པ་བཅུ་དང་ལྡན་ན་ཉོན་མོངས་པའི་སྒྲིབ་  
པ་དང། སེམས་ཅན་གྱི་སྒྲིབ་པ་དང། ཆོས་ཀྱི་སྒྲིབ་པ་ཐམས་ཅད་ཡོངས་སུ་བཅོམ་སྟེ། རྣམ་པར་སྨིན་པ་མི་ལེན་པར་བྱེད་དོ། །རིགས་ཀྱི་བུ། འདི་ལྟ་སྟེ། འཁོར་ལོ་རྣོན་པོ་ནི་ཐང་  
  
  
༄༅། །ཅིག་འཕངས་པས་ཕས་རྒོལ་བའི་དགྲའི་མགོ་དང། ཡན་ལག་བཅད་དེ། དེ་སྤྱོད་པའི་མཐུ་མེད་པར་བྱེད་དོ། །དེ་བཞིན་དུ་བྱང་ཆུབ་སེམས་དཔའ་  
སེམས་དཔའ་ཆེན་པོའང་འཁོར་ལོ་རྣམ་པ་བཅུ་པོ་འདི་དང་ལྡན་ན་རྒྱུད་ལྔར་འཁོར་བའི་སྡུག་བསྔལ་ཆེན་པོ་ཐམས་ཅད་འཇོམ་པ་དང། ཉོན་མོངས་པ་དང། སྡིག་པའི་ལས་ཐམས་  
ཅད་ཡོངས་སུ་བཅད་དེ། རྣམ་པར་སྨིན་པ་ལེན་པར་མི་བྱེད་དོ། །རིགས་ཀྱི་བུ། འདི་ལྟ་སྟེ། མེའི་བསྐལ་པ་བྱུང་བའི་ཚེ་ཉི་མ་ལྔ་གཅིག་ཅར་ཤར་ནས་གླིང་བཞིའི་ཀླུང་དང་  
མཚོ་དང། ཆུ་བོ་དང། ཆུའི་ཁམས་སུ་གཏོགས་པ་གཤེར་བ་ཐམས་ཅད་གང་ཡང་མི་སྐེམས་པ་མེད་དོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོའང་འཁོར་  
ལོ་རྣམ་པ་བཅུ་པོ་འདི་དང་ལྡན་ན་རྒྱུ་བ་བཞི་དང། ཉོན་མོངས་པའི་སྒྲིབ་པ་དང། སེམས་ཅན་གྱི་སྒྲིབ་པ་དང། ཆོས་ཀྱི་སྒྲིབ་པ་དང། སྡུག་བསྔལ་གྱི་རྩ་བར་སྨིན་པ་ཐམས་ཅད་  
ཡོངས་སུ་སྐེམས་པར་བྱེད་དོ། །རིགས་ཀྱི་བུ། འདི་ལྟ་སྟེ། རླུང་གི་བསྐལ་པ་བྱུང་བའི་ཚེ་ཕྱོགས་བཞི་ནས་རླུང་ཆེན་པོ་དུས་གཅིག་ཏུ་ལངས་པས་འཇིག་རྟེན་གྱི་ཁམས་ཐམས་  
ཅད་ན་རི་བོ་ཆེ་ཆུང་དང། ས་ཆེན་པོ་རྣམས་ཐམས་ཅད་འཇིག་ཅིང་འཐོར་བར་འགྱུར་རོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོའང་འཁོར་ལོ་རྣམ་པ་འདི་  
  
  
ང་རྒྱལ་གྱི་རི་བོ་ཐམས་ཅད་མི་ཤིགས་པ་གང་ཡང་མེད་པ་དང། སེམས་ཅན་ཐམས་ཅད་ཀྱི་ཉོན་མོངས་པའི་སྒྲིབ་པ་དང། སེམས་  
ཅན་གྱི་སྒྲིབ་པ་དང། ཆོས་ཀྱི་སྒྲིབ་པ་དང། སྡུག་བསྔལ་གྱི་རྣམ་པར་སྨིན་པའི་རྩ་བ་ཐམས་ཅད་ཀྱང་འཇིག་ཅིང་འཐོར་བར་འགྱུར་རོ། །རིགས་ཀྱི་བུ། འདི་ལྟ་སྟེ། སེང་གེའི་རྒྱལ་  
པོ་རལ་པ་ཅན་གྱི་སྐད་ཐང་ཅིག་ཕྱུང་བས་གཅན་གཟན་ཐམས་ཅད་འཕུར་བ་དང། འགྲོ་བ་ཐམས་ཅད་སྐྲག་ཅིང་འགུལ་མི་ནུས་པར་འགྱུར་རོ། །དེ་བཞིན་དུ་བྱང་ཆུབ་སེམས་  
དཔའ་སེམས་དཔའ་ཆེན་པོའང་འཁོར་ལོ་རྣམ་པ་འདི་བཅུ་དང་ལྡན་པའི་ཆོས་ཀྱི་སྒྲ་ཐང་ཅིག་བསྒྲགས་པས་མུ་སྟེགས་ཅན་དང། ལོག་པར་སྟོན་པའི་སྡིག་པའི་གྲོགས་སུ་གྱུར་པ་ཐམས་  
ཅད་འཇིག་སྐྲག་ནས་སྨྲ་བའི་ཚིག་འཁྲུལ་ཞིང་འདྲི་བ་དང། རྒོལ་མི་ནུས་པར་འགྱུར་རོ། །རིགས་ཀྱི་བུ། འདི་ལྟ་སྟེ། བརྒྱ་བྱིན་ལྷའི་དབང་པོ་ལྷ་མ་ཡིན་དང་འཐབ་པའི་ཚེ་ལྷའི་དམག་  
གིས་བསྐོར་ཅིང་ལག་ན་རྡོ་རྗེ་ཐོགས་ཏེ་གཡུལ་དུ་ཞུགས་ན་ལྷ་མ་ཡིན་ཐམས་ཅད་སྐྲག་པས་ལྡོག་པར་འགྱུར་རོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོའང་  
འཁོར་ལོ་རྣམ་པ་འདི་བཅུ་དང་ལྡན་ན་ལོག་པར་ལྟ་བའི་མུ་སྟེགས་ཅན་ཐམས་ཅད་དང། ལོག་པར་སྟོན་པའི་སྡིག་པའི་གྲོགས་པོ་ཐམས་ཅད་སྐྲག་ནས་འབྲོས་པར་འགྱུར་རོ། །  
  
  
༄༅། །རིགས་ཀྱི་བུ། འདི་ལྟ་སྟེ། ཡིད་བཞིན་གྱི་ནོར་བུ་རིན་པོ་ཆེ་རྒྱལ་མཚན་གྱི་རྩེ་མོ་ལ་བཏགས་ན་རིན་པོ་ཆེ་རྣམ་པ་སྣ་ཚོགས་ཆར་བཞིན་དུ་འབབ་སྟེ་  
དབུལ་ཕོངས་པའི་སེམས་ཅན་ཐམས་ཅད་ལ་སྦྱིན་པ་བྱེད་དོ། །དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོའང་འཁོར་ལོ་རྣམ་པ་འདི་བཅུ་དང་ལྡན་ཏེ། རྣམ་པར་  
དག་པའི་ཚུལ་ཁྲིམས་ཀྱི་རྒྱལ་མཚན་ལ་གནས་ན་ཆོས་ཆེན་པོའི་ཆར་རབ་ཏུ་འབེབས་པས་སེམས་ཅན་ཚད་མེད་པ་སྙེད་ཐམས་ཅད་ལ་སྦྱིན་པ་བྱེད་པར་འགྱུར་རོ། །རིགས་ཀྱི་བུ་  
འདི་ལྟ་སྟེ། མཚན་མོའི་དུས་སུ་འཇིག་རྟེན་ཀུན་མུན་པར་གྱུར་པས་འཐོམ་ཞིང་འབྲོག་བསླད་པ་ན་ཟླ་བ་ཉ་བ་ཤར་བས་མུན་པ་ཐམས་ཅད་བསལ་ཏེ། འབྲོག་བསླད་པ་རྣམས་ཀྱི་  
ལམ་མཚོན་པར་འགྱུར་བ་དེ་བཞིན་དུ། བྱང་ཆུབ་སེམས་དཔའ་སེམས་དཔའ་ཆེན་པོའང་འཁོར་ལོ་རྣམ་པ་འདི་བཅུ་དང་ལྡན་ན་སེམས་ཅན་གང་མ་རིག་པའི་མུན་པས་ལྡོངས་  
ཏེ་འཕགས་པའི་ལམ་ཡན་ལག་བརྒྱད་སྟོར་བ་རྣམས་ལ་བྱང་ཆུབ་སེམས་དཔའ་དམ་པའི་ཆོས་བཤད་དེ། མ་རིག་པའི་མུན་པ་ཐམས་ཅད་བསལ་ནས། ཆོས་ཀྱི་སྣང་བ་སྐྱེས་  
པའི་ཕྱིར་འཕགས་པའི་ལམ་ཡན་ལག་བརྒྱད་པ་མངོན་དུ་གྱུར་ཏེ་ཟག་པ་ཐམས་ཅད་བཅད་ནས་སྡུག་བསྔལ་གྱི་མཐའ་ཟད་པར་བྱེད་དོ་།རིགས་ཀྱི་བུ། འདི་ལྟ་སྟེ། ཉི་མའི་དཀྱིལ་  
  
  
ཞིང་འཕེལ་ཏེ། མེ་ཏོག་དང། ལོ་ཏོག་དང། ལོ་མ་ཐམས་ཅད་རྒྱས་པ་དང། མནམ་ཞིང་བཙོག་པ་ཐམས་ཅད་སེལ་བ་  
དང༑ ལོ་ཏོག་གི་འབྲུ་དང། སྨན་གྱི་འབྲས་བུ་ཐམས་ཅད་སྨིན་པ་དང། གངས་ཀྱི་རི་བོ་ཀུན་ཞུ་བས་འབབས་ཆུ་ཀུན་བྲུག་སྟེ། རིམ་གྱིས་རྒྱ་མཚོ་ཆེན་པོར་འབབ་པར་འགྱུར་རོ། །དེ་བཞིན་  
དུ་བྱང་ཆུབ་སེམས་དཔའ་སེམས་དཔའ་ཆེན་པོའང་འཁོར་ལོ་རྣམ་པ་འདི་བཅུ་དང་ལྡན་ཏེ། ལྷག་པའི་སྦྱིན་པ་ལ་གནས་ཤིང། དུལ་བའི་ཚུལ་ཁྲིམས་དང། བདེ་བའི་བཟོད་པ་  
དང༑ བརྩོན་འགྲུས་དང། བསམ་གཏན་དང། ཤེས་རབ་དང། ཐབས་དང། བྱམས་པ་དང། སྙིང་རྗེ་དང། སྤོབས་པའི་ཡོན་ཏན་ཤིན་ཏུ་རྒྱས་ཤིང་སེམས་ཅན་ཐམས་ཅད་  
ལ་དམ་པའི་ཆོས་སྟོན་ཏོ། །ཆོས་དེའི་འོད་ཀྱི་གཟི་བརྗིད་ཀྱིས་སེམས་ཅན་ཐམས་ཅད་ཀྱི་དགེ་བའི་རྩ་བ་ལྷག་པའི་ལོ་ཏོག་རྣམ་པ་སྣ་ཚོགས་སྐྱེ་ཞིང་འཕེལ་བ་དང། ལྷག་པའི་སྤྱོད་པ་  
པ་དམ་པའི་མེ་ཏོག་དང། ལོ་མ་རྣམ་པ་སྣ་ཚོགས་ཤིན་ཏུ་རྒྱས་པ་དང། ཉོན་མོངས་པའི་ལས་ངན་པ་ཐམས་ཅད་ཡོངས་སུ་སེལ་བ་དང་མཐོ་རིས་དང། མྱ་ངན་ལས་འདའ་བའི་འབྲས་བུ་  
ཡོངས་སུ་སྨིན་པར་འགྱུར་བ་དང། ལོག་པར་ལྟ་བ་དང། ང་རྒྱལ་གྱི་རི་བོ་ཐམས་ཅད་ཞུ་ཞིང་འབབ་པས་ཡང་དག་པའི་དད་པ་དང་ཚུལ་ཁྲིམས་དང། ཐོས་པ་དང། གཏོང་བ་དང་  
  
  
༄༅། །ཤེས་རབ་དང། ཏིང་ངེ་འཛིན་གྱི་ཆུ་རིམ་གྱིས་འབབ་ཅིང་མྱ་ངན་ལས་འདའ་བའི་རྒྱ་མཚོ་འགེངས་པ་དང། སེམས་ཅན་ཐམས་ཅད་ཡིད་བཞིན་དུ་  
འཇིགས་པ་མེད་པ་མྱ་ངན་ལས་འདའ་བའི་གྲོང་ཁྱེར་དུ་འཇུག་པར་འགྱུར་རོ། །རིགས་ཀྱི་བུ། དེ་ལ་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོའི་འཁོར་ལོ་བཅུ་པོ་  
གང་ཞེ་ན། རིགས་ཀྱི་བུ། འཁོར་ལོ་བཅུ་ཞེས་བྱ་བ་ནི་ཆོས་གཞན་ལ་མི་གདགས་ཀྱི། དགེ་བ་བཅུའི་ལས་ཀྱི་ལམ་ཉིད་ཡིན་པར་ཤེས་པར་བྱའོ། །འཁོར་ལོ་རྣམ་པ་བཅུ་པོ་  
འདི་དག་དང་ལྡན་པས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་བྱ་སྟེ། སྡིག་པ་ཐམས་ཅད་ལས་རྣམ་པར་གྲོལ་བ་དང། དགེ་བའི་ཆོས་ཐམས་ཅད་ཡིད་བཞིན་  
དུ་རྫོགས་པ་དང། མྱུར་དུ་མྱ་ངན་ལས་འདའ་བ་ཆེན་པོའི་རྒྱ་མཚོ་ཡོངས་སུ་འགེངས་པ་དང། ཐབས་མཁས་པ་ཆེན་པོའི་ཡེ་ཤེས་ཀྱི་འོད་ཀྱིས་སྐྱེ་བོ་ཐམས་ཅད་ཡོངས་སུ་  
སྨིན་པར་བྱེད་ཅིང་ཐམས་ཅད་ལ་ཕན་པ་དང། བདེ་བ་ཡོངས་སུ་ཐོབ་པར་བྱེད་དོ། །དེ་ཅིའི་ཕྱིར་ཞེ་ན། རིགས་ཀྱི་བུ། སྔ་མ་འདས་པའི་སངས་རྒྱས་བཅོམ་ལྡན་འདས་ཐམས་  
ཅད་ཀྱིས་ཀྱང་མི་དགེ་བ་བཅུའི་ལས་ཀྱི་ལམ་ཡོངས་སུ་སྤངས་ཏེ་དགེ་བ་བཅུའི་ལས་ཀྱི་ལམ་འདི་ལ་ཡོངས་སུ་བསྔགས་པས་འབྲས་བུ་ཐོབ་པར་གྱུར་ཏོ། །དེ་བས་ན་གང་གིས་  
  
  
འགའ་ཞིག་ནམ་འཚོའི་བར་དུ་མ་ཉམས་པར་སྲུང་ན་འབྲས་བུ་ཁྱད་པར་ཅན་མཆོག་ཏུ་འགྱུར་བ་ཐམས་ཅད་ཐོབ་པ་ནི་ཇི་ལྟར་  
བཤད་པ་བཞིན་ནོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་གང་ནམ་འཚོའི་བར་དུ་སྲོག་གཅོད་པ་ཡོངས་སུ་སྤངས་ན་དེ་ཉིད་སེམས་ཅན་ཐམས་ཅད་  
ལ་མི་འཇིགས་པ་སྦྱིན་པ་ཡིན་ཏེ། སེམས་ཅན་དག་ལ་འཇིགས་ཤིང་བག་ཚ་བར་མི་བྱེད་པས་དེའི་འཇིགས་པའི་སྡུག་བསྔལ་མི་སྐྱེད་པའི་དབང་གིས་དགེ་བའི་རྩ་བ་ཐམས་ཅད་  
མྱུར་དུ་ཡོངས་སུ་རྫོགས་པར་འགྱུར་རོ། །ཐོག་མ་མེད་པའི་མཐའ་ནས་རྒྱུད་ལྔར་འཁོར་བའི་རྒྱ་མཚོར་བྱིང་བ། སྲོག་གཅོད་པའི་དབང་གིས་ལུས་དང། ངག་དང། ཡིད་  
ཀྱིས་སྡིག་པ་མི་དགེ་བའི་ལས་བདག་ཀྱང་བྱེད་ལ་གཞན་ཡང་བྱེད་དུ་འཇུག་ཅིང་མཐོང་བ་དང། ཐོས་པའི་རྗེས་སུ་ཡི་རང་བ་ལས་བྱུང་བའི་ཉོན་མོངས་པའི་སྒྲིབ་པ་དང་  
སེམས་ཅན་གྱི་སྒྲིབ་པ་དང། ཆོས་ཀྱི་སྒྲིབ་པ་དང། ཚེའི་སྒྲིབ་པས་བསྒྲིབས་པར་གྱུར་ཏོ། །འདི་ལྟར་སྲོག་གཅོད་པ་ཡོངས་སུ་སྤངས་པའི་འཁོར་ལོས་དེ་དག་ལྷག་མ་མ་ལུས་པར་  
ཡོངས་སུ་བཅོམ་ཞིང་བརྙིལ་བས་རྣམ་པར་སྨིན་པའི་འབྲས་བུ་མི་མྱོང་བར་བྱེད་དོ། །ལུས་འདི་ཉིད་ལའང་ལྷ་དང། མི་ལ་སོགས་པ་ཀུན་དགའ་ཞིང་ཡིད་དུ་འོང་བ་དང། དོགས་པ་  
  
  
༄༅། །མི་སྐྱེ་བ་དང། ལུས་དང། སེམས་རབ་ཏུ་བདེ་ཞིང་ཡུན་རིང་དུ་འཚོ་བར་འགྱུར་རོ། །འཆི་འཕོ་བའི་དུས་བྱེད་པ་ནའང་ལུས་དང། སེམས་ལ་སྡུག་བསྔལ་  
གྱིས་མི་གདུང་ཞིང་ཡིད་དུ་འོང་བའི་བུ་དང། ཆུང་མ་དང་འཁོར་ཐམས་ཅད་ཀྱིས་ཡོངས་སུ་བསྐོར་བས་འཆི་འཕོ་བའི་དུས་བྱེད་ཀྱི། ཤིན་ཏུ་འཇིགས་པ་གཤིན་རྗེའི་བོ་ཉ་མཐོང་  
བར་མི་འགྱུར་རོ། །གཞན་ཡང། ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ་ཚུལ་ཁྲིམས་དང། ཡོན་ཏན་དུ་ལྡན་པ་བསོད་ནམས་ཀྱི་ཞིང་ཡང་དག་པ་དང་ཕྲད་  
དེ༑ ལུས་དང། སེམས་རབ་ཏུ་དགའ་བ་དང། དེ་ལ་བཀུར་སྟི་དང་བཅས་པས་ཤིན་ཏུ་དད་པ་སྐྱེ་བར་འགྱུར་རོ། །ཡང་ཚེ་འཕོས་ནས་ཀྱང་ཕྱིར་མིའི་ནང་དུ་སྐྱེས་ཏེ། དབང་པོ་  
ཡོངས་སུ་རྫོགས་ཤིང་ཡན་ལག་དང་ལྡན་པ་དང། གང་ནས་གང་དུ་སྐྱེས་པར་ནད་མེད་པ་དང། ཚེ་རིང་བ་དང། བྱད་གཟུགས་བཟང་བ་དང། ཡིད་གཞུངས་པ་དང། རབ་ཏུ་  
བདེ་ཞིང་སྐྱིད་པ་དང། གཞན་ཡང། ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ་ཚུལ་ཁྲིམས་དང། ཡོན་ཏན་དུ་ལྡན་པ་བསོད་ནམས་ཀྱི་ཞིང་ཡང་དག་པ་དང་ཕྲད་  
དེ༑ དེའི་རྗེས་སུ་སློབ་པ་དང། སྲོག་གཅོད་པ་ཡོངས་སུ་སྤོང་བ་དང། སྡིག་པ་མི་དགེ་བའི་ཆོས་ཐམས་ཅད་ཡོངས་སུ་གཅོད་པ་དང་དགེ་བའི་ཆོས་ཁྱད་པར་ཅན་ཐམས་ཅད་  
  
  
ཐེག་པ་ཆེན་པོའི་ཆོས་ཀྱི་རྣམ་གྲངས་ཐམས་ཅད་ཚོལ་བ་དང། བྱང་ཆུབ་སེམས་དཔའི་སྨོན་ལམ་དང། སྤྱོད་པ་ཐམས་ཅད་ལ་རིམ་གྱིས་གཞོལ་ཞིང་ཤིན་ཏུ་ཡངས་  
པའི་ཡེ་ཤེས་ཀྱི་རྒྱ་མཚོ་ལ་འཇུག་པ་ནས་བླ་ན་མེད་པའི་བྱང་ཆུབ་ཐོབ་པའི་བར་དུ་འགྱུར་རོ། །སངས་རྒྱས་ཀྱི་ཞིང་མཚོན་ཆ་མེད་པ་དང། དགྲ་དང། འཚེ་བའི་མིང་མི་གྲག་པ་དང། འཇིགས་  
པ་ཐམས་ཅད་དང་བྲལ་ཏེ་རབ་ཏུ་བདེ་སྐྱིད་པ་དང། ནད་མེད་པ་དང། ཚེ་རིང་བའི་ཞིང་དུ་སེམས་ཅན་དག་སྐྱེ་བར་འགྱུར་རོ། །དེ་བཞིན་གཤེགས་པའི་ཚེའི་ཚད་ཀྱང་དཔག་ཏུ་མེད་དེ་  
སེམས་ཅན་དག་ཅིས་འདུལ་བ་བཞིན་དུ་དམ་པའི་ཆོས་སྟོན་ཏོ། །ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་ཡུན་རིང་དུ་གནས་ཤིང་སེམས་ཅན་ཚད་མེད་པ་ལ་ཕན་པ་དང་  
བདེ་བའི་དོན་བྱེད་པར་འགྱུར་རོ། །རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་སྲོག་གཅོད་པ་ཡོངས་སུ་སྤངས་པའི་འཁོར་ལོ་སྟེ་དང་པོའོ། །བྱང་ཆུབ་སེམས་  
དཔའ་སེམས་དཔའ་ཆེན་པོ་འཁོར་ལོ་དེ་དང་ལྡན་ན་ཉན་ཐོས་ཀྱི་ཐེག་པ་ལ་འཁྲུལ་བ་མེད་པར་འགྱུར། ཉན་ཐོས་ཀྱི་ཐེག་པའི་གང་ཟག་ལ་འཁྲུལ་བ་མེད་པར་འགྱུར་རོ། །རང་སངས་  
རྒྱས་ཀྱི་ཐེག་པ་ལ་འཁྲུལ་བ་མེད་པར་འགྱུར། རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་བ་མེད་པར་འགྱུར་རོ། །ཐེག་པ་ཆེན་པོ་ལ་འཁྲུལ་བ་མེད་པར་འགྱུར་རོ། །ཐེག་པ་ཆེན་  
  
  
༄༅། །པོའི་གང་ཟག་ལ་འཁྲུལ་བ་མེད་པར་འགྱུར་རོ། །དཀོན་མཆོག་གསུམ་གྱི་གདུང་ཡོངས་སུ་འཕེལ་བ་དང། དེ་བཞིན་གཤེགས་པའི་བསྟན་  
པ་ལ་རབ་ཏུ་བྱུང་བའི་ཉེ་གནས་ཆོས་ཀྱི་སྣོད་དམ། ཆོས་ཀྱི་སྣོད་མ་ཡིན་པའང་རུང། ཆུང་ངུ་ན་ཆོས་ཀྱི་གོས་ཀྱི་ཚལ་བུ་གྱོན་ཅིང་སྐྲ་དང། ཁ་སྤུ་བྲེགས་པ་ལ་འཁྲུལ་བ་མེད་པར་འགྱུར་  
རོ༑ ༑ཐེག་པ་ཆེན་པོའི་ཆོས་ལ་གོང་ནས་གོང་དུ་འབར་ཞིང་ཕྱིར་མི་ལྡོག་པ་དང། རྣོ་བའི་ཤེས་རབ་དང། བསོད་ནམས་ཀྱི་ཁྱད་པར་རྟག་ཏུ་སྐྱེ་ཞིང་འཕེལ་བ་དང། ཏིང་ངེ་འཛིན་  
དང༑ གཟུངས་དང། བཟོད་པ་དང། ས་རྣམས་ཐམས་ཅད་ལ་དབང་དུ་འགྱུར་ཞིང་ཕྱིར་མི་ལྡོག་པ་དང། རྟག་ཏུ་དགེ་བའི་བཤེས་གཉེན་དང་ཕྲད་ཅིང་རྗེས་སུ་འགྲོ་བ་དང། རྟག་  
ཏུ་སངས་རྒྱས་ཐམས་ཅད་མཐོང་བ་དང་མི་འབྲལ་ཞིང་བྱང་ཆུབ་སེམས་དཔའ་དང། ཉན་ཐོས་ཀྱི་ཉེ་གནས་མཐོང་བ་དང་མི་འབྲལ་བ་དང། ཆོས་ཐོས་པ་དང་མི་འབྲལ་བ་དང་  
དགེ་འདུན་ལ་མཆོད་པ་དང། བསྙེན་བཀུར་བྱེད་པ་དང་མི་འབྲལ་བ་དང། དགེ་བའི་རྩ་བ་ཐམས་ཅད་ཚོལ་བ་ལ་བརྩོན་པས་སེམས་མི་ངོམས་པ་དང། བྱང་ཆུབ་ཀྱི་སྤྱོད་པ་དང་  
སྨོན་ལམ་རྣམ་པ་སྣ་ཚོགས་ཀྱི། སེམས་མི་ངོམས་པར་འགྱུར་ཏེ། འབྲས་བུ་གཞན་ཐོབ་པའང་ཇི་ལྟར་རྒྱས་པར་བཤད་པ་བཞིན་ནོ། །རིགས་ཀྱི་བུ། གཞན་ཡང། བྱང་ཆུབ་སེམས་  
  
  
པར་ལེན་པ་ཡོངས་སུ་སྤངས་ན་དེ་ཉིད་སེམས་ཅན་ཐམས་ཅད་ལ་མི་འཇིགས་པའི་སྦྱིན་པ་ཡིན་ཏེ། ཡོངས་སུ་གདུང་བ་མེད་  
པ་དང། འཚེ་བ་མེད་པ་དང། བདག་ཉིད་ཚུལ་བཞིན་དུ་རྙེད་པའི་ནོར་གྱིས་ཆོག་ཤེས་པར་གནས་ཀྱི། ཆོས་མ་ཡིན་པའི་ནོར་དང། ཁེ་ལ་རེ་བ་མེད་པ་དེའི་དབང་གིས་དགེ་བའི་རྩ་བ་ཐམས་  
ཅད་ཀྱང་ཡོངས་སུ་རྫོགས་པར་འགྱུར་རོ། །ཐོག་མ་མེད་པའི་མཐའ་ནས་རྒྱུད་ལྡར་འཁོར་ཞིང་འཁོར་བའི་རྒྱ་མཚོར་བྱིང་བར་འགྱུར་བའང་མ་བྱིན་པར་ལེན་པའི་དབང་གིས་ལུས་དང། ངག་དང་  
ཡིད་མི་དགེ་བའི་ལས་རྣམས་བདག་ཀྱང་བྱེད་ལ། གཞན་ཡང་བྱེད་དུ་འཛུད་ཅིང་མཐོང་བ་དང། ཐོས་པའི་རྗེས་སུ་ཡི་རང་བ་ལས་བྱུང་བའི་ཉོན་མོངས་པའི་སྒྲིབ་པ་དང། སེམས་ཅན་གྱི་  
སྒྲིབ་པ་དང། ཆོས་ཀྱི་སྒྲིབ་པ་དང། རིན་པོ་ཆེ་དང། ནོར་ལ་སྒྲིབ་པས་བསྒྲིབས་པར་གྱུར་ཏོ། །འདི་ལྟར་མ་བྱིན་པར་ལེན་པ་ཡོངས་སུ་སྤངས་པའི་འཁོར་ལོས་ལྷག་མ་མ་ལུས་པར་  
ཡོངས་སུ་བཅོམ་པས་རྣམ་པར་སྨིན་པའི་འབྲས་བུ་མི་མྱོང་སྟེ། ལུས་འདི་ཉིད་ལའང་ལྷ་དང། མི་ལ་སོགས་པ་ཀུན་དགའ་ཞིང་ཡིད་དུ་འོང་བས་དོགས་པ་མི་སྐྱེ་བ་དང། ལུས་དང་  
སེམས་རབ་ཏུ་བདེ་བ་དང། ནོར་རིན་པོ་ཆེ་ཐམས་ཅད་དང་ལྡན་པར་འགྱུར་རོ། །ནམ་འཆི་འཕོ་བའི་དུས་བྱེད་པ་ནའང་ལུས་དང། སེམས་སྡུག་བསྔལ་གྱིས་མི་གདུང་ཞིང་ཡིད་དུ་འོང་  
  
  
༄༅། །པའི་བུ་དང། ཆུང་མ་དང། འཁོར་ཐམས་ཅད་ཀྱིས་ཡོངས་སུ་བསྐོར་བས་འཆི་འཕོ་བའི་དུས་བྱེད་གྱི། ཤིན་ཏུ་འཇིགས་པ་གཤིན་རྗེའི་ཕོ་ཉ་མཐོང་བར་མི་  
འགྱུར་རོ། །གཞན་ཡང། ཡིད་དུ་འོང་བའི་དགེ་བའི་བཤེས་གཉེན་གྱི་ཆོས་ཀྱིས་དུལ་བ་ཚུལ་ཁྲིམས་དང། ཡོན་ཏན་དུ་ལྡན་པ་བསོད་ནམས་ཀྱི་ཞིང་ཡང་དག་པ་དང་ཕྲད་དེ། ལུས་  
དང༑ སེམས་རབ་ཏུ་དགའ་བ་དང། དེ་ལ་བཀུར་སྟི་དང་བཅས་པས་དད་པ་སྐྱེ་བར་འགྱུར་རོ། །ཚེ་འཕོས་ནས་ཀྱང་ཕྱིར་མིའི་ནང་དུ་སྐྱེ་སྟེ། དབང་པོ་ཡོངས་སུ་རྫོགས་ཤིང་  
ཡན་ལག་དང་ལྡན་པ་དང། གང་ནས་གང་དུ་སྐྱེས་པར་ལོངས་སྤྱོད་ཆེན་པོ་དང་ལྡན་ཞིང་བྱད་གཟུགས་བཟང་བ་དང། ཡིད་གཞུངས་པ་དང། རབ་ཏུ་བདེ་ཞིང་སྐྱིད་པ་དང་  
འཇིག་པ་ལྔ་དང་ནོར་ཐུན་མོང་དུ་མི་འགྱུར་རོ། །ཕྱིར་ཡང་ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ། ཚུལ་ཁྲིམས་དང། ཡོན་ཏན་དུ་ལྡན་པ། བསོད་ནམས་ཀྱི་  
ཞིང་ཡང་དག་པ་དང་ཕྲད་དེ། དེའི་རྗེས་སུ་སློབ་ཅིང་མ་བྱིན་པར་ལེན་པ་ཡོངས་སུ་སྤོང་བ་དང། སྡིག་པ་མི་དགེ་བའི་ཆོས་ཐམས་ཅད་ཡོངས་སུ་གཅོད་པ་དང། དགེ་བའི་ཆོས་ཁྱད་  
པར་ཅན་ཐམས་ཅད་ཡོངས་སུ་རྫོགས་པ་དང། ཐེག་པ་ཆེན་པོའི་ཆོས་ཀྱི་རྣམ་གྲངས་ཐམས་ཅད་ཚོལ་བ་དང། བྱང་ཆུབ་སེམས་དཔའི་སྨོན་ལམ་དང། སྤྱོད་པ་ཐམས་ཅད་ལ་རིམ་  
  
  
ཤིན་ཏུ་ཡངས་པའི་ཡེ་ཤེས་ཀྱི་རྒྱ་མཚོ་ལ་འཇུག་པ་ནས་བླ་ན་མེད་པའི་བྱང་ཆུབ་ཀྱི་བར་དུ་འཐོབ་པར་འགྱུར་རོ། །ཡང་སངས་རྒྱས་ཀྱི་ཞིང་རིན་པོ་ཆེ་རྣམ་པ་སྣ་  
ཚོགས་ཀྱིས་བརྒྱན་པ་དང། རིན་པོ་ཆེའི་ཤིང་དང། རིན་པོ་ཆེའི་རྫིང་དང། རིན་པོ་ཆེའི་གཞལ་མེད་ཁང་ལ་སོགས་པས་ཡོངས་སུ་གང་བ་དང། བདག་དང་བདག་གིར་འཛིན་པ་དང་  
བྲལ་བ་རྒྱན་ཐམས་ཅད་ཀྱིས་བཀོད་པ་དང་ལྡན་པའི་ཞིང་དེར་སེམས་ཅན་དག་སྐྱེ་བར་འགྱུར་རོ། །དེ་བཞིན་གཤེགས་པའི་ཚེའི་ཚད་ཀྱང་དཔག་ཏུ་མེད་དེ། སེམས་ཅན་དག་ཅིས་  
འདུལ་བ་བཞིན་དུ་དམ་པའི་ཆོས་སྟོན་ཏོ། །ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་ཡུན་རིང་དུ་གནས་ཤིང་སེམས་ཅན་ཚད་མེད་པ་ལ་ཕན་པ་དང། བདེ་བའི་དོན་བྱེད་པར་  
འགྱུར་རོ། །རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོས་མ་བྱིན་པར་ལེན་པ་ཡོངས་སུ་སྤངས་པའི་འཁོར་ལོ་གཉིས་པའོ། །བྱང་ཆུབ་སེམས་དཔའ་སེམས་  
དཔའ་ཆེན་པོ་འཁོར་ལོ་འདི་དང་ལྡན་ན་ཉན་ཐོས་ཀྱི་ཐེག་པ་ལ་འཁྲུལ་བ་མེད་པར་འགྱུར་རོ། །ཉན་ཐོས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །རང་སངས་རྒྱས་  
ཀྱི་ཐེག་པ་ལ་འཁྲུལ་པ་མེད་པར་འགྱུར། རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །ཐེག་པ་ཆེན་པོ་ལ་འཁྲུལ་བ་མེད་པར་འགྱུར། ཐེག་པ་ཆེན་  
  
  
༄༅། །པོའི་གང་ཟག་ལ་འཁྲུལ་པ་མེད་པར་འགྱུར་རོ། །དཀོན་མཆོག་གསུམ་གྱི་གདུང་ཡོངས་སུ་འཕེལ་བ་དང། དེ་བཞིན་གཤེགས་པའི་བསྟན་པ་ལ་རབ་ཏུ་  
བྱུང་བའི་ཉེ་གནས་ཆོས་ཀྱི་སྣོད་དམ། ཆོས་ཀྱི་སྣོད་མ་ཡིན་པའང་རུང། ཆུང་དུ་ན་ཆོས་གོས་ཀྱི་ཚལ་བུ་གྱོན་ཅིང་སྐྲ་དང། ཁ་སྤུ་བྲེགས་པ་ལ་འཁྲུལ་པ་མེད་པར་འགྱུར། ཐེག་པ་ཆེན་  
པོའི་ཆོས་ལ་གོང་ནས་གོང་དུ་འཕར་ཞིང་ཕྱིར་མི་ལྡོག་པ་དང་རྣོ་བའི་ཤེས་རབ་དང། བསོད་ནམས་ཀྱི་ཁྱད་པར་རྟག་ཏུ་སྐྱེ་ཞིང་འཕེལ་བ་དང། ཏིང་ངེ་འཛིན་དང། གཟུངས་དང་  
བཟོད་པ་དང། ས་རྣམས་ཐམས་ཅད་ལ་དབང་དུ་འགྱུར་ཞིང་ཕྱིར་མི་ལྡོག་པ་དང། རྟག་ཏུ་དགེ་བའི་བཤེས་གཉེན་དང་ཕྲད་ཅིང་དེའི་རྗེས་སུ་འགྲོ་བ་དང། རྟག་ཏུ་སངས་རྒྱས་ཐམས་  
ཅད་མཐོང་པ་དང་མི་འབྲལ་ཞིང་བྱང་ཆུབ་སེམས་དཔའ་དང། ཉན་ཐོས་ཀྱི་ཉེ་གནས་མཐོང་བ་དང་མི་འབྲལ་བ་དང། ཆོས་ཐོས་པ་དང་མི་འབྲལ་བ་དང། དགེ་འདུན་ལ་མཆོད་པ་  
དང། བསྙེན་བཀུར་བྱེད་པ་དང་མི་འབྲལ་པ་དང། དགེ་བའི་རྩ་བ་ཐམས་ཅད་ཚོལ་བ་ལ་བརྩོན་པས་སེམས་མི་ངོམས་པ་དང། བྱང་ཆུབ་ཀྱི་སྤྱོད་པ་དང། སྨོན་ལམ་རྣམ་པ་སྣ་ཚོགས་  
ཀྱིས་སེམས་མི་ངོམས་པར་འགྱུར་ཏེ། འབྲས་བུ་ཐོབ་པ་དག་ཀྱང་ཇི་ལྟར་བཤད་པ་བཞིན་ནོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་གང་ནམ་  
  
  
ན། དེ་ཉིད་སེམས་ཅན་ཐམས་ཅད་འདོད་པའི་རླུང་གིས་གཡེངས་པ་ལས་འཇིགས་པ་མེད་པ། ཕྲག་དོག་མེད་པ། འཚེ་བ་  
མེད་པ། ཡོངས་སུ་གདུང་བ་མེད་པ། འཁྲུག་པ་མེད་པའི་སྦྱིན་པ་ཡིན་ཏེ། བདག་གི་ཆུང་མས་ཆོག་ཤེས་ཤིང་གཞན་གྱི་ཆུང་མ་ལ་རེ་བ་མེད་པས་དེའི་དབང་གིས་དགེ་བའི་རྩ་བ་ཐམས་ཅད་  
ཡོངས་སུ་རྫོགས་པར་འགྱུར་རོ། །ཐོག་མ་མེད་པའི་མཐའ་ནས་རྒྱུད་ལྔར་འཁོར་བར་འཁོར་བའི་རྒྱ་མཚོར་འབྱིང་བའང་འདོད་པས་ལོག་པར་གཡེམ་པའི་དབང་གིས་ལུས་དང། དག་  
དང༑ ཡིད་མི་དགེ་བའི་ལས་བདག་ཀྱང་བྱེད་ལ། གཞན་ཡང་བྱེད་དུ་འཇུག་ཅིང་མཐོང་བ་དང། ཐོས་པའི་རྗེས་སུ་ཡི་རང་བ་ལས་བྱུང་བ་ཉོན་མོངས་པའི་སྒྲིབ་པ་དང། སེམས་ཅན་  
གྱི་སྒྲིབ་པ་དང། ཆོས་ཀྱི་སྒྲིབ་པ་དང། ཆུང་མའི་སྒྲིབ་པས་བསྒྲིབས་པར་གྱུར་ཏོ། །འདི་ལྟར་འདོད་པས་ལོག་པར་གཡེམ་པ་ཡོངས་སུ་སྤངས་པའི་འཁོར་ལོས་ལྷག་མ་མ་ལུས་པར་བཅོམ་  
པའི་རྣམ་པར་སྨིན་པའི་འབྲས་བུ་མི་ལེན་ཏེ། ལུས་འདི་ཉིད་ལའང་ལྷ་དང། མི་ལ་སོགས་པ་ཀུན་དགའ་ཞིང་ཡིད་དུ་འོང་བས་དོགས་པ་མི་སྐྱེ་བ་དང། ལུས་དང། སེམས་རབ་ཏུ་བདེ་བ་དང་  
ཆུང་མ་ལྷོད་བ་དང་བཅས་པ་མ་ཡིན་པར་འགྱུར་རོ། །འཆི་འཕོ་བའི་དུས་བྱེད་པ་ནའང་ལུས་དང། སེམས་ལ་སྡུག་བསྔལ་གྱིས་མི་གདུང་ཤིང་ཡིད་དུ་འོང་བའི་བུ་དང། ཆུང་མ་དང། འཁོར་  
  
  
༄༅། །ཐམས་ཅད་ཀྱིས་ཡོངས་སུ་བསྐོར་བས་འཆི་འཕོ་བའི་དུས་བྱེད་པར་འགྱུར་གྱི། ཤིན་ཏུ་འཇིགས་པའི་གཤིན་རྗེའི་ཕོ་ཉ་ནི་མཐོང་བར་མི་འགྱུར་རོ། །གཞན་  
ཡང། ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ་ཚུལ་ཁྲིམས་དང། ཡོན་ཏན་དུ་ལྡན་པ་བསོད་ནམས་ཀྱི་ཞིང་ཡང་དག་པ་དང་ཕྲད་དེ། ལུས་དང། སེམས་རབ་ཏུ་དགའ་  
བ་དང། དེ་ལ་བཀུར་སྟི་དང་བཅས་པས་དེ་ལ་ཤིན་ཏུ་དད་པ་སྐྱེ་བར་འགྱུར་རོ། །ཚེ་འཕོས་ནས་ཀྱང་ཕྱིར་མིའི་ནང་དུ་སྐྱེས་ཏེ་དབང་པོ་ཡོངས་སུ་རྫོགས་ཤིང་ཡན་ལག་དང་ལྡན་  
པ་དང། གང་ནས་གང་དུ་སྐྱེས་པར་འཁོར་ཕུན་སུམ་ཚོགས་པ་དང་བྱད་གཟུགས་བཟང་བ་དང། ཡིད་གཞུངས་པ་དང། རབ་ཏུ་བདེ་ཞིང་སྐྱིད་པ་དང། ཕྱིར་ཡང་ཤིན་ཏུ་  
ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ་ཚུལ་ཁྲིམས་དང། ཡོན་ཏན་དུ་ལྡན་པ་བསོད་ནམས་ཀྱི་ཞིང་ཡང་དག་པ་དང་ཕྲད་དེ། དེའི་རྗེས་སུ་སློབ་ཅིང་འདོད་པས་  
ལོག་པར་གཡེམ་པ་ཡོངས་སུ་སྤོང་བ་དང། སྡིག་པ་མི་དགེ་བའི་ཆོས་ཐམས་ཅད་ཡོངས་སུ་སྤོང་བ་དང། དགེ་བའི་ཆོས་ཁྱད་པར་ཅན་ཐམས་ཅད་ཡོངས་སུ་རྫོགས་པ་དང། ཐེག་  
པ་ཆེན་པོའི་ཆོས་ཀྱི་རྣམ་གྲངས་ཐམས་ཅད་ཚོལ་བ་དང། བྱང་ཆུབ་སེམས་དཔའི་སྨོན་ལམ་དང། སྤྱོད་པ་ཐམས་ཅད་ལ་རིམ་གྱིས་གཞོལ་ཞིང་ཤིན་ཏུ་ཡངས་པའི་ཡེ་ཤེས་ཀྱི་  
  
  
པའི་བར་དུ་འགྱུར་རོ། །སངས་རྒྱས་ཀྱི་ཞིང་བུད་མེད་མེད་པ་དང་འདོད་ཆགས་དང། གཡེམ་པ་མེད་པ་དང། ཚངས་པར་སྤྱོད་པ་  
མཆོག་དང་ལྡན་པའི་སེམས་ཅན་དག་ཞིང་དེར་སྐྱེ་སྟེ། དེ་དག་ཐམས་ཅད་ཀྱང་རྫུས་ཏེ་སྐྱེ་ཡི། མི་གཙང་བའི་མངལ་ནས་སྐྱེ་བ་ནི་མ་ཡིན་ནོ། །དེ་བཞིན་གཤེགས་པའི་ཚེའི་ཚད་ཀྱང་  
དཔག་ཏུ་མེད་དེ། སེམས་ཅན་དག་ལ་ཅིས་འདུལ་བ་བཞིན་དུ་དམ་པའི་ཆོས་སྟོན་ཏོ། །ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་ཡུན་རིང་དུ་གནས་ཤིང། སེམས་ཅན་ཚད་  
མེད་པ་ལ་ཕན་པ་དང། བདེ་བའི་དོན་བྱེད་པར་འགྱུར་རོ། །རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་འདོད་པས་ལོག་པར་གཡེམ་པ་ཡོངས་སུ་སྤངས་པའི་འཁོར་  
ལོ་གསུམ་པའོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཁོར་ལོ་འདི་དང་ལྡན་ན་ཉན་ཐོས་ཀྱི་ཐེག་པ་ལ་འཁྲུལ་པ་མེད་པར་འགྱུར། ཉན་ཐོས་ཀྱི་ཐེག་པའི་གང་ཟག་ལ་འཁྲུལ་  
པ་མེད་པར་འགྱུར་རོ། །རང་སངས་རྒྱས་ཀྱི་ཐེག་པ་ལ་འཁྲུལ་པ་མེད་པར་འགྱུར། རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །ཐེག་པ་ཆེན་པོ་ལ་འཁྲུལ་  
པ་མེད་པར་འགྱུར། ཐེག་པ་ཆེན་པོའི་གང་ཟག་ལ་འཁྲུལ་བ་མེད་པར་འགྱུར་རོ། །དཀོན་མཆོག་གསུམ་གྱི་གདུང་ཡོངས་སུ་འཕེལ་བ་དང། དེ་བཞིན་གཤེགས་པའི་བསྟན་པ་ལ་  
  
  
༄༅། །རབ་ཏུ་བྱུང་བའི་ཉེ་གནས་ཆོས་ཀྱི་སྣོད་དམ། ཆོས་ཀྱི་སྣོད་མ་ཡིན་པ་ཡང་རུང། ཆུང་དུ་ན་ཆོས་གོས་ཀྱི་ཚལ་བུ་གྱོན་ཞིང་སྐྲ་དང། ཁ་སྤུ་བྲེགས་པ་ལ་  
འཁྲུལ་པ་མེད་པར་འགྱུར། ཐེག་པ་ཆེན་པོའི་ཆོས་ལ་གོང་ནས་གོང་དུ་འཕར་ཞིང་ཕྱིར་མི་ལྡོག་པ་དང། རྣོ་བའི་ཤེས་རབ་དང་བསོད་ནམས་ཀྱི་ཁྱད་པར་རྟག་ཏུ་སྐྱེ་ཞིང་འཕེལ་བ་དང་  
ཏིང་ངེ་འཛིན་དང། གཟུངས་དང། བཟོད་པ་དང། ས་རྣམས་ཐམས་ཅད་ལ་དབང་དུ་འགྱུར་ཞིང་ཕྱིར་མི་ལྡོག་པ་དང། རྟག་ཏུ་དགེ་བའི་བཤེས་གཉེན་དང་ཕྲད་ཅིང་རྗེས་སུ་  
མཐུན་པར་འགྱུར་བ་དང། རྟག་ཏུ་སངས་རྒྱས་མཐོང་བ་དང་མི་འབྲལ་ཞིང་བྱང་ཆུབ་སེམས་དཔའ་དང། ཉན་ཐོས་ཀྱི་ཉེ་གནས་མཐོང་བ་དང་མི་འབྲལ་བ་དང། ཆོས་ཐོས་པ་  
དང་མི་འབྲལ་བ་དང། དགེ་འདུན་ལ་མཆོད་པ་དང། བསྙེན་བཀུར་བྱེད་པ་དང་མི་འབྲལ་བ་དང། དགེ་བའི་རྩ་བ་ཐམས་ཅད་ཚོལ་བ་ལ་བརྩོན་པས་སེམས་མི་ངོམས་པ་དང། བྱང་  
ཆུབ་ཀྱི་སྤྱོད་པ་དང། སྨོན་ལམ་རྣམ་པ་སྣ་ཚོགས་ཀྱིས་སེམས་མི་ངོམས་པ་དང། འབྲས་བུ་གཞན་དག་ཐོབ་པའང་ཇི་ལྟར་བཤད་པ་བཞིན་ནོ། །རིགས་ཀྱི་བུ། གཞན་  
ཡང༑ བྱང་ཆུབ་སེམས་དཔའ་སེམས་དཔའ་ཆེན་པོ་གང་ནམ་འཚོའི་བར་དུ་བརྫུན་དུ་སྨྲ་བ་ཡོངས་སུ་སྤངས་ན་སེམས་ཅན་ཐམས་ཅད་ཀྱིས་རྟག་ཏུ་བཀུར་བ་དང། ཚིག་བཙུགས་  
  
  
ཚིག་ཀུན་ཉན་ཅིང་གུས་པ་དང་དོགས་པ་མི་སྐྱེ་བར་འགྱུར་ཏེ། དེའི་དབང་གིས་དགེ་བའི་རྩ་བ་ཡོངས་སུ་རྫོགས་པར་འགྱུར་རོ། །ཐོག་མ་མེད་པའི་མཐའ་ནས་  
རྒྱུད་ལྔར་འཁོར་བར་འཁོར་བའི་རྒྱ་མཚོར་འབྱིང་བའང་བརྫུན་དུ་སྨྲ་བའི་དབང་གིས་ལུས་དང། ངག་དང། ཡིད་ཀྱིས་སྡིག་པ་མི་དགེ་བའི་ལས་བདག་ཀྱང་བྱེད་ལ། གཞན་ཡང་བྱེད་  
དུ་འཛུད་ཅིང་མཐོང་བ་དང། ཐོས་པའི་རྗེས་སུ་ཡི་རང་བ་ལས་བྱུང་བའི་ཉོན་མོངས་པའི་སྒྲིབ་པ་དང། སེམས་ཅན་གྱི་སྒྲིབ་པ་དང། ཆོས་ཀྱི་སྒྲིབ་པ་དང། ཚིག་བཙུགས་པ་ལས་སྒྲིབ་པས་  
བསྒྲིབས་པར་འགྱུར་རོ། །འདི་ལྟར་བརྫུན་དུ་སྨྲ་བ་ཡོངས་སུ་སྤངས་པའི་འཁོར་ལོས་ལྷག་མ་མ་ལུས་པར་ཡོངས་སུ་བཅོམ་པས་རྣམ་པར་སྨིན་པའི་འབྲས་བུ་མི་ལེན་པར་འགྱུར་རོ། །  
ལུས་འདི་ཉིད་ལ་ལྷ་དང། མི་ལ་སོགས་པ་ཀུན་དགའ་ཞིང་ཡིད་དུ་འོང་བ་དང། དོགས་པ་མི་སྐྱེ་བ་དང། ལུས་དང། སེམས་རབ་ཏུ་བདེ་བ་དང། ཚིག་ཏུ་སྨྲ་བ་ཐམས་ཅད་ལ་གཞན་ཡིད་ཆེས་  
ཤིང་ཉན་པར་འགྱུར་རོ། །འཆི་འཕོ་བའི་དུས་བྱེད་པ་ནའང་ལུས་དང། སེམས་སྡུག་བསྔལ་གྱིས་མི་གདུང་ཞིང་ཡིད་དུ་འོང་བའི་བུ་དང། ཆུང་མ་དང། འཁོར་ཐམས་ཅད་ཀྱི་ཡོངས་སུ་  
བསྐོར་བས་འཆི་འཕོ་བའི་དུས་བྱེད་ཀྱི། ཤིན་ཏུ་འཇིགས་པའི་གཤིན་རྗེའི་ཕོ་ཉ་ནི་མཐོང་བར་མི་འགྱུར་རོ། །གཞན་ཡང། ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ་  
  
  
༄༅། །ཚུལ་ཁྲིམས་དང། ཡོན་ཏན་དུ་ལྡན་པ་བསོད་ནམས་ཀྱི་ཞིང་ཡང་དག་པ་དང་ཕྲད་དེ། ལུས་དང། སེམས་རབ་ཏུ་དགའ་བ་དང། དེ་ལ་བཀུར་སྟི་དང་བཅས་  
པས་ཤིན་ཏུ་དད་པ་སྐྱེ་བར་འགྱུར་རོ། །ཚེ་འཕོས་ནས་ཀྱང་ཕྱིར་མིའི་ལུས་སུ་སྐྱེ་ཞིང་དབང་པོ་ཡོངས་སུ་རྫོགས་པ་ཡན་ལག་དང་ལྡན་པ་དང། གང་ནས་གང་དུ་སྐྱེས་པར་ཚིག་  
བཙུགས་པ་དང། བྱད་གཟུགས་བཟང་བ་དང། ཡིད་གཞུངས་པ་དང་རབ་ཏུ་བདེ་ཞིང་སྐྱིད་པ་དང། ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ་ཚུལ་ཁྲིམས་  
དང༑ ཡོན་ཏན་དུ་ལྡན་པ་བསོད་ནམས་ཀྱི་ཞིང་ཡང་དག་པ་དང་ཕྲད་དེ། དེའི་རྗེས་སུ་སློབ་པ་དང། བརྫུན་དུ་སྨྲ་བ་ཡོངས་སུ་སྤངས་པ་དང། སྡིག་པ་མི་དགེ་བའི་ཆོས་ཐམས་ཅད་  
ཡོངས་སུ་གཅོད་པ། དགེ་བའི་ཆོས་ཁྱད་པར་ཅན་ཐམས་ཅད་རྫོགས་པ་དང། ཐེག་པ་ཆེན་པོའི་ཆོས་ཀྱི་རྣམ་གྲངས་ཐམས་ཅད་འཚོལ་བ་དང། བྱང་ཆུབ་སེམས་དཔའི་སྨོན་  
ལམ་དང། སྤྱོད་པ་ཐམས་ཅད་ལ་རིམ་གྱིས་གཞོལ་བ་དང། ཤིན་ཏུ་ཡངས་པའི་ཡེ་ཤེས་ཀྱི་རྒྱ་མཚོ་ལ་འཇུག་པ་ནས་བླ་ན་མེད་པའི་བྱང་ཆུབ་འཐོབ་པའི་བར་དུ་འགྱུར་རོ། །སངས་  
རྒྱས་ཀྱི་ཞིང་ཐམས་ཅད་བདེན་པར་སྨྲ་བ། སྒྱུ་དང་བྲལ་བ་ལྷའི་བསུང་གིས་ཡོངས་སུ་བརྒྱན་པ་དང། སླུ་བ་མེད་ཅིང་སེམས་ཀྱི་སྤྱོད་པ་དྲང་བ་དང། ཡང་དག་པའི་སྦྱད་པ་རྣམ་  
  
  
ལྷའི་གོས་བསུང་ཅན་གྱོན་པ། རིན་པོ་ཆེའི་རྒྱན་གྱིས་བཀོད་པའི་སེམས་ཅན་དག་ཞིང་དེར་སྐྱེ་བར་འགྱུར་རོ། །དེ་བཞིན་གཤེགས་  
པའི་ཚེའི་ཚད་ཀྱང་དཔག་ཏུ་མེད་དེ། སེམས་ཅན་དག་ཅིས་འདུལ་བ་བཞིན་དུ་ཆོས་སྟོན་ཏོ། །ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་ཡུན་རིང་དུ་གནས་ཤིང་སེམས་ཅན་  
ཚད་མེད་པ་ལ་ཕན་པ་དང། བདེ་བའི་དོན་བྱེད་པར་འགྱུར་རོ་།རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བརྫུན་དུ་སྨྲ་བ་ཡོངས་སུ་སྤངས་པའི་འཁོར་ལོ་བཞི་  
པའོ༑ ༑བྱང་ཆུབ་སེམས་དཔའ་སེམས་དཔའ་ཆེན་པོས་འཁོར་ལོ་འདི་དང་ལྡན་ན་ཉན་ཐོས་ཀྱི་ཐེག་པ་ལ་འཁྲུལ་པ་མེད་པར་འགྱུར། ཉན་ཐོས་ཀྱི་ཐེག་པའི་གང་ཟག་ལ་འཁྲུལ་  
པ་མེད་པར་འགྱུར་རོ། །རང་སངས་རྒྱས་ཀྱི་ཐེག་པ་ལ་འཁྲུལ་པ་མེད་པར་འགྱུར། རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །ཐེག་པ་ཆེན་པོ་ལ་འཁྲུལ་  
པ་མེད་པར་འགྱུར། ཐེག་པ་ཆེན་པོའི་གང་ཟག་ལ་འཁྲུལ་པ་མེད་པར་འགྱུར་རོ། །དཀོན་མཆོག་གསུམ་གྱི་གདུང་ཡོངས་སུ་འཕེལ་བ་དང། དེ་བཞིན་གཤེགས་པའི་བསྟན་པ་ལ་རབ་ཏུ་  
བྱང་བའི་ཉེ་གནས་ཆོས་ཀྱི་སྣོད་དམ། ཆོས་ཀྱི་སྣོད་མ་ཡིན་པའང་རུང། ཆུང་དུ་ན་ཆོས་གོས་ཀྱི་ཚལ་བུ་གྱོན་ཅིང་སྐྲ་དང། ཁ་སྤུ་བྲེགས་པ་ལ་འཁྲུལ་པ་མེད་པར་འགྱུར། ཐེག་པ་ཆེན་  
  
  
༄༅། །པོའི་ཆོས་ལ་གོང་ནས་གོང་དུ་འཕར་ཞིང་ཕྱིར་མི་ལྡོག་པར་འགྱུར་བ་དང། རྣོ་བའི་ཤེས་རབ་དང། བསོད་ནམས་ཀྱི་ཁྱད་པར་རྟག་ཏུ་འཕེལ་ཞིང་  
སྦྱེ་བ་དང། ཏིང་ངེ་འཛིན་དང། གཟུངས་དང། བཟོད་པ་དང། ས་རྣམས་ཐམས་ཅད་ལ་དབང་དུ་འགྱུར་ཞིང་ཕྱིར་མི་ལྡོག་པ་དང་རྟག་ཏུ་དགེ་བའི་བཤེས་གཉེན་དང་ཕྲད་ཅིང་  
དེའི་རྗེས་སུ་འགྲོ་བ་དང། རྟག་ཏུ་སངས་རྒྱས་མཐོང་བ་དང་མི་འབྲལ་བ་དང། བྱང་ཆུབ་སེམས་དཔའ་དང། ཉན་ཐོས་ཀྱི་ཉེ་གནས་མཐོང་བ་དང་མི་འབྲལ་བ་དང། ཆོས་ཐོས་  
པ་དང་མི་འབྲལ་བ་དང། དགེ་འདུན་ལ་མཆོད་པ་དང། བསྙེན་བཀུར་བྱེད་པ་དང་མི་འབྲལ་ཞིང་དགེ་བའི་རྩ་བ་ཐམས་ཅད་ཤིན་ཏུ་ཚོལ་བ་ལ་བརྩོན་པས་སེམས་མི་ངོམས་པ་  
དང༑ བྱང་ཆུབ་ཀྱི་སྤྱོད་པ་དང། སྨོན་ལམ་རྣམ་པ་སྣ་ཚོགས་ཀྱིས་སེམས་མི་ངོམས་པར་འགྱུར་ཏེ། འབྲས་བུ་གཞན་འཐོབ་པའང་ཇི་ལྟར་བཤད་པ་བཞིན་ནོ། །རིགས་ཀྱི་བུ་  
གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་གང་ནམ་འཚོའི་བར་དུ་ཕྲ་མ་ཡོངས་སུ་སྤངས་ན་སེམས་ཅན་ཐམས་ཅད་ཀྱིས་རྟག་ཏུ་བཀུར་ཞིང་བླ་མར་བྱེད་པ་དང་  
ཚིག་ཏུ་སྨྲ་བ་ཐམས་ཅད་གཞན་གྱིས་མཉན་པ་དང། འདུན་པ་དང་དོག་པ་མི་སྐྱེ་བར་འགྱུར་ཏེ། དེའི་དབང་གིས་དགེ་བའི་རྩ་བ་ཡོངས་སུ་རྫོགས་པར་འགྱུར་རོ། །ཐོག་མ་མེད་བའི་  
  
  
འབྱིང་བའམ། ཕྲ་མ་བྱས་པའི་དབང་གིས་ལུས་དང། ངག་དང་ཡིད་ཀྱི་མི་དགེ་བའི་ལས་བདག་ཀྱང་བྱེད་ལ། གཞན་ཡང་  
བྱེད་དུ་འཛུད་ཅིང་མཐོང་བ་དང། ཐོས་པའི་རྗེས་སུ་ཡི་རང་བ་ལས་བྱུང་བ་ཉོན་མོངས་པའི་སྒྲིབ་པ་དང། སེམས་ཅན་གྱི་སྒྲིབ་པ་དང། ཆོས་ཀྱི་སྒྲིབ་པ་དང། འདུམ་པ་ལ་སྒྲིབ་པས་  
བསྒྲིབས་པར་གྱུར་ཏོ། །འདི་ལྟར་ཕྲ་མའི་ཚིག་ཡོངས་སུ་སྤངས་པའི་འཁོར་ལོས་ལྷག་མ་མ་ལུས་པར་ཡོངས་སུ་བཅོམ་པས་རྣམ་པར་སྨིན་པའི་འབྲས་བུ་མི་ལེན་པར་བྱེད་དོ། །  
ལུས་འདི་ཉིད་ལའང་ལྷ་དང། མི་ལ་སོགས་པ་ཀུན་དགའ་ཞིང་ཡིད་དུ་འོང་བ་དང། དོགས་པ་མི་སྐྱེ་བ་དང། ལུས་དང། སེམས་རབ་ཏུ་བདེ་བ་དང། ཚིག་ཏུ་སྨྲ་བ་ཐམས་ཅད་ལ་ཉན་  
ཅིང་འདུམ་པར་འགྱུར་རོ། །འཆི་འཕོ་བའི་དུས་བྱེད་པ་ནའང་ལུས་དང། སེམས་ལ་སྡུག་བསྔལ་གྱིས་མི་གདུང་ཞིང་ཡིད་དུ་འོང་བའི་དབུ་དང། ཆུད་མ་དང། འཁོར་ཐམས་ཅད་  
ཀྱིས་ཡོངས་སུ་བསྐོར་བས་འཆི་འཕོ་བའི་དུས་བྱེད་པར་འགྱུར་གྱི་ཤིན་ཏུ་འཇིགས་པའི་གཤིན་རྗེའི་ཕོ་ཉ་མཐོང་བར་མི་འགྱུར་རོ་།ཡིད་དུ་འོང་བར་དགེ་བའི་བཤེས་གཉེན་  
ཆོས་ཀྱིས་དུལ་བ་ཚུལ་ཁྲིམས་དང། ཡོན་ཏན་དུ་ལྡན་པ་བསོད་ནམས་ཀྱི་ཞིང་ཡང་དག་པ་དང་ཕྲད་དེ། ལུས་དང། སེམས་རབ་ཏུ་དགའ་བ་དང། བཀུར་སྟི་དང་བཅས་པས་ཤིན་ཏུ་  
  
  
༄༅། །དད་པ་སྐྱེ་བར་འགྱུར། ཚེ་འཕོས་ནས་ཀྱང་ཕྱིར་མིའི་ནང་དུ་སྐྱེ་སྟེ། དབང་པོ་ཡོངས་སུ་རྫོགས་ཤིང་ཡན་ལག་དང་ལྡན་པ་དང། གང་ནས་གང་  
དུ་སྐྱེས་པར་སྨྲ་བའི་ཚིག་འཇམ་ཞིང་འདུམ་པ་དང། བྱད་གཟུགས་བཟང་བ་དང། ཡིད་གཞུངས་པ་དང། རབ་ཏུ་བདེ་ཞིང་སྐྱིད་བ་དང། ཕྱིར་ཡང་ཡིད་དུ་འོང་བའི་དགེ་བའི་བཤེས་  
གཉེན་ཆོས་ཀྱིས་དུལ་བ་ཚུལ་ཁྲིམས་དང་ཡོན་ཏན་དུ་ལྡན་པ་དང་བསོད་ནམས་ཀྱི་ཞིང་ཡང་དག་པ་དང་ཕྲད་ཏེ། དེའི་རྗེས་སུ་སློབ་པ་དང། ཕྲ་མའི་ཚིག་དང་ཡོངས་སུ་བྲལ་  
བས་སྡིག་པ་མི་དགེ་བའི་ཆོས་ཐམས་ཅད་ཡོངས་སུ་གཅོད་པ་དང། དགེ་བའི་ཆོས་ཁྱད་པར་ཅན་ཐམས་ཅད་ཡོངས་སུ་རྫོགས་པ་དང། ཐེག་པ་ཆེན་པོའི་ཆོས་ཀྱི་རྣམ་གྲངས་  
ཐམས་ཅད་ཚོལ་བ་དང། བྱང་ཆུབ་སེམས་དཔའི་སྨོན་ལམ་དང་སྤྱོད་པ་ཐམས་ཅད་ལ་རིམ་གྱིས་གཞོལ་ཞིང་ཡེ་ཤེས་ཀྱི་རྒྱ་མཚོ་ལ་འཇུག་པ་ནས་བླ་ན་མེད་པའི་བྱང་ཆུབ་  
ཐོབ་པའི་བར་དུ་འགྱུར་རོ། །སངས་རྒྱས་ཀྱི་ཞིང་ཤིན་ཏུ་བརྟན་པ་སྲ་བ་མི་ཤིགས་པ་དང། ལྷ་རྫས་བཟང་པོས་ཡོངས་སུ་བརྒྱན་པར་འགྱུར་བ་དང། མཐུན་པ་དང། མི་རྩོད་  
པ་ཤིན་ཏུ་དུལ་ཞིང་འདུམ་པ་དགེ་བའི་ཆོས་ཚོལ་བའི་སེམས་ཅན་དག་ཞིང་དེར་སྐྱེ་བར་འགྱུར་རོ་རྟག་ཏུ་འདུམ་ཞིང་གུས་པས་དམ་པའི་ཆོས་ཉན་པ་དང། དེ་བཞིན་གཤེགས་  
  
  
སེམས་ཅན་དག་ཅི་དང་ཅིས་འདུལ་བ་ལ་བཞིན་དུ་དམ་པའི་ཆོས་སྟོན་ཏོ། །ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་ཡུན་རིང་དུ་གནས་[?]  
ཤིང་སེམས་ཅན་ཚད་མེད་པ་ལ་ཕན་པ་དང། བདེ་བའི་དོན་བྱེད་པར་འགྱུར་རོ། །རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོས་ཕྲ་མ་ཡོངས་སུ་སྤངས་པའི་  
འཁོར་ལོ་ལྔ་པའོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཁོར་ལོ་འདི་དང་ལྡན་ན་ཉན་ཐོས་ཀྱི་ཐེག་པ་ལ་འཁྲུལ་པ་མེད་པར་འགྱུར། །ཉན་ཐོས་ཀྱི་ཐེག་པའི་གང་ཟག་  
ལ་འཁྲུལ་པ་མེད་པར་འགྱུར་རོ། །རང་སངས་རྒྱས་ཀྱི་ཐེག་པ་ལ་འཁྲུལ་པ་མེད་པར་འགྱུར། རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །ཐེག་པ་  
ཆེན་པོ་ལ་འཁྲུལ་པ་མེད་པར་འགྱུར། ཐེག་པ་ཆེན་པོའི་གང་ཟག་ལ་འཁྲུལ་པ་མེད་པར་འགྱུར་རོ། །དཀོན་མཆོག་གསུམ་གྱི་གདུང་ཡོངས་སུ་འཕེལ་བ་དང། དེ་བཞིན་གཤེགས་  
པའི་བསྟན་པ་ལ་རབ་ཏུ་བྱུང་བའི་ཉེ་གནས་ཆོས་ཀྱི་སྣོད་དམ་ཆོས་ཀྱི་སྣོད་མ་ཡིན་པའང་རུང། ཆུང་ངུ་ན་ཆོས་གོས་ཀྱི་ཚལ་བ་གྱོན་ཞིང་སྐྲ་དང། ཁ་སྤུ་བྲེགས་པ་ལ་འཁྲུལ་བ་མེད་  
པར་འགྱུར། ཐེག་པ་ཆེན་པོའི་ཆོས་ལ་གོང་ནས་གོང་དུ་འཕར་ཞིང་ཕྱིར་མི་ལྡོག་པ་དང། རྣོ་བའི་ཤེས་རབ་དང། བསོད་ནམས་ཀྱི་ཁྱད་པར་རྟག་ཏུ་སྐྱེ་ཞིང་འཕལ་བ་དང། ཏིང་  
  
  
༄༅། །དེ་འཛིན་དང། གཟུངས་དང། བཟོད་པ་དང། ས་རྣམས་ཐམས་ཅད་ལ་དབང་དུ་འགྱུར་ཞིང་ཕྱིར་མི་ལྡོག་པ་དང། རྟག་ཏུ་དགེ་བའི་བཤེས་གཉེན་  
དང་ཕྲད་ཅིང་དེའི་རྗེས་སུ་འགྲོ་བ་དང། རྟག་ཏུ་སངས་རྒྱས་མཐོང་བ་དང་མི་འབྲལ་ཞིང་བྱང་ཆུབ་སེམས་དཔའ་དང། ཉན་ཐོས་ཀྱི་ཉེ་གནས་མཐོང་བ་དང་མི་འབྲལ་བ་དང། ཆོས་ཐོས་  
པ་དང་མི་འབྲལ་བ་དང། དགེ་འདུན་ལ་མཆོད་པ་དང། བསྙེན་བཀུར་བྱེད་པ་དང་མི་འབྲལ་བ་དང། དགེ་བའི་རྩ་བ་ཐམས་ཅད་ཚོལ་བ་ལ་བརྩོན་པས་སེམས་མི་ངོམས་པ་དང་  
བྱང་ཆུབ་ཀྱི་སྤྱོད་པ་དང། སྨོན་ལམ་རྣམ་པ་སྣ་ཚོགས་ཀྱིས་སེམས་མི་ངོམ་པར་འགྱུར་ཏེ། འབྲས་བུ་གཞན་ཐོབ་པའང་ཇི་སྐད་བཤད་པ་བཞིན་ནོ། །རིགས་ཀྱི་བུ། གཞན་  
ཡང། བྱང་ཆུབ་སེམས་དཔའ་སེམས་དཔའ་ཆེན་པོ་གང་ནམ་འཚོའི་བར་དུ་ཞེ་གཅོད་པའི་ཚིག་ཐམས་ཅད་ཡོངས་སུ་སྤངས་ན་སེམས་ཅན་ཐམས་ཅད་ཀྱིས་བཀུར་ཞིང་བླ་མར་  
བྱེད་པ་དང། ཚིག་ཏུ་སྨྲ་བ་ཀུན་ལ་ཕ་རོལ་པོ་ཀུན་དགའ་ཞིང་ཉན་པས་དོགས་པ་མེད་པར་འགྱུར་ཏེ། དེའི་དབང་གིས་དགེ་བའི་རྩ་བ་ཐམས་ཅད་ཡོངས་སུ་རྫོགས་པར་འགྱུར་  
རོ༑ ༑ཐོག་མ་མེད་པའི་མཐའ་ནས་རྒྱུད་ལྔར་འཁོར་བར་འཁོར་བའི་རྒྱ་མཚོར་འབྱིང་བའང་ཞེ་གཅོད་པའི་ཚིག་གི་དབང་གིས་ལུས་དང། ངག་དང། ཡིད་མི་དགེ་བའི་ལས་  
  
  
གཞན་ཡང་བྱེད་དུ་འཛུད་ཅིང་མཐོང་བ་དང། ཐོས་པའི་རྗེས་སུ་ཡི་རང་བ་ལས་བྱུང་བ་ཉོན་མོངས་པའི་སྒྲིབ་པ་དང། སེམས་ཅན་གྱི་སྒྲིབ་པ་དང། ཆོས་ཀྱི་སྒྲིབ་  
པ་དང། ཤིན་ཏུ་དུལ་བ་ལ་སྒྲིབ་པས་བསྒྲིབས་པར་གྱུར་ཏོ། །འདི་ལྟར་ཞེ་གཅོད་པའི་ཚིག་ཡོངས་སུ་སྤངས་པའི་འཁོར་ལོས་ལྷག་མ་མ་ལུས་པར་ཡོངས་སུ་བཅོམ་པའི་དབང་གིས་  
རྣམ་པར་སྨིན་པའི་འབྲས་བུ་ཡོངས་སུ་མི་ལེན་ཏེ། ལུས་འདི་ཉིད་ལའང་ལྷ་དང། མི་ལ་སོགས་པ་ཀུན་དགའ་བས་དོགས་པ་མི་སྐྱེ་བ་དང། ལུས་དང། སེམས་རབ་ཏུ་བདེ་བ་དང་  
ཚིག་ཏུ་སྨྲ་བ་ཐམས་ཅད་ཕ་རོལ་གྱི་ཡིད་དུ་འོང་བ་དང། སྙན་པར་འགྱུར་རོ། །ནམ་འཆི་འཕོ་བའི་དུས་བྱེད་པ་ནའང་ལུས་དང་སེམས་ལ་སྡུག་བསྔལ་གྱིས་མི་གདུང་ཞིང་ཉོན་མི་མོངས་  
པ་དང། ཡིད་དུ་འོང་བའི་བུ་དང། ཆུང་མ་དང། འཁོར་ཐམས་ཅད་ཀྱིས་ཡོངས་སུ་བསྐོར་བས་འཆི་འཕོས་བའི་དུས་བྱེད་པར་འགྱུར་གྱི་ཤིན་ཏུ་འཇིགས་པའི་གཤིན་རྗེའི་ཕོ་ཉ་མཐོང་  
བར་མི་འགྱུར་རོ། །ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ། ཚུལ་ཁྲིམས་དང་ཡོན་ཏན་དུ་ལྡན་པ། བསོད་ནམས་ཀྱི་ཞིང་ཡང་དག་པ་དང་ཕྲ་དང། ལུས་དང། སེམས་  
རབ་ཏུ་དགའ་བ་དང། དེ་ལ་བཀུར་སྟི་དང་བཅས་པས་ཤིན་ཏུ་དད་པ་སྐྱེ་བར་འགྱུར་རོ། །ཚེ་འཕོས་ནས་ཀྱང་ཕྱིར་མིའི་ནང་དུ་སྐྱེས་ནའང་དབང་པོ་ཡོངས་སུ་རྫོགས་ཤིང་ཡན་  
  
  
༄༅། །ལག་དང་ལྡན་པ་དང། གང་ནས་གང་དུ་སྐྱེས་པར་ཚིག་འཇམ་པོར་སྨྲ་བ་དང། བྱད་གཟུགས་བཟང་བ་དང། ཡིད་གཞུངས་པ་དང། རབ་ཏུ་བདེ་ཞིང་  
སྐྱིད་པ་དང། ཕྱིར་ཡང་ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ། ཚུལ་ཁྲིམས་དང། ཡོན་ཏན་དུ་ལྡན་པ། བསོད་ནམས་ཀྱི་ཞིང་ཡང་དག་པ་དང་ཕྲད་དེ་  
དེའི་རྗེས་སུ་སློབ་པ་དང། ཞེ་གཅོད་པའི་ཚིག་ཡོངས་སུ་སྤོང་བ་དང། སྡིག་པ་མི་དགེ་བའི་ཆོས་ཐམས་ཅད་ཡོངས་སུ་གཅོད་པ་དང་དགེ་བའི་ཆོས་ཁྱད་པར་ཅན་ཐམས་  
ཅད་ཡོངས་སུ་རྫོགས་པ་དང། ཐེག་པ་ཆེན་པོའི་ཆོས་ཀྱི་རྣམ་གྲངས་ཐམས་ཅད་ཚོལ་བ་དང། བྱང་ཆུབ་སེམས་དཔའི་སྨོན་ལམ་དང། སྤྱོད་པ་ཐམས་ཅད་རིམ་གྱིས་གཞོལ་  
ཞིང་ཤིན་ཏུ་ཡངས་པའི་ཡེ་ཤེས་ཀྱི་རྒྱ་མཚོ་ལ་འཇུག་པ་ནས་བླ་ན་མེད་པའི་བྱང་ཆུབ་ཀྱི་བར་དུ་འཐོབ་པ་དང། སངས་རྒྱས་ཀྱི་ཞིང་ན་ཡིད་དུ་མི་འོང་བའི་སྒྲ་ཐམས་ཅད་དང་  
བྲལ་ཏེ། ཡིད་དུ་འོང་བའི་སྒྲ་དབྱངས་སྙན་པ་རྣམ་པ་སྣ་ཚོགས་དང། ཆོས་ཀྱི་སྒྲས་ཞིང་དེ་ཡོངས་སུ་གང་བ་དང། དྲན་པ་དང། བློ་གྲོས་སུ་ལྡན་པ། ཚངས་པའི་དབྱངས་  
ཅན༑ ཤིན་ཏུ་དུལ་བའི་སེམས་ཅན་དག་ཞིང་དེར་སྐྱེ་བ་དང། རྟག་ཏུ་ཚིག་འཇམ་པོས་གཅིག་ལ་གཅིག་སྐུལ་བར་བྱེད་དོ། །དེ་བཞིན་གཤེགས་པའི་ཚེ་ཚད་ཀྱང་དཔག་ཏུ་  
  
  
སེམས་ཅན་དག་ཅིས་འདུལ་བ་བཞིན་དུ་ཆོས་སྟོན་པ་དང། ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་ཡུན་རིང་དུ་གནས་ཤིང་སེམས་ཅན་ཚད་མེད་པ་ལ་ཕན་  
པ་དང། བདེ་བའི་དོན་བྱེད་པར་འགྱུར་རོ། །རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཞེ་གཅོད་པའི་ཚིག་ཡོངས་སུ་སྤོང་བའི་འཁོར་ལོ་དྲུག་པའོ། །བྱང་  
ཆུབ་སེམས་དཔའ་སེམས་དཔའ་ཆེན་པོ་འཁོར་ལོ་འདི་དང་ལྡན་པས་ཉན་ཐོས་ཀྱི་ཐེག་པ་ལ་འཁྲུལ་པ་མེད་པར་འགྱུར། ཉན་ཐོས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་  
འགྱུར། རང་སངས་རྒྱས་ཀྱི་ཐེག་པ་ལ་འཁྲུལ་པ་མེད་པར་འགྱུར་རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །ཐེག་པ་ཆེན་པོ་ལ་འཁྲུལ་པ་མེད་  
པར་འགྱུར། ཐེག་པ་ཆེན་པོའི་གང་ཟག་ལ་འཁྲུལ་པ་མེད་པར་འགྱུར་རོ། །དཀོན་མཆོག་གསུམ་གྱི་གདུང་ཡོངས་སུ་འཕེལ་བ་དང། དེ་བཞིན་གཤེགས་པའི་བསྟན་པ་ལ་རབ་  
ཏུ་བྱུང་བའི་ཉེ་གནས་ཆོས་ཀྱི་སྣོད་དམ། ཆོས་ཀྱི་སྣོད་མ་ཡིན་པའང་རུང། ཆུང་དུ་ན་ཆོས་གོས་ཀྱི་ཚལ་བུ་གྱོན་ཅིང་སྐྲ་དང། ཁ་སྤུ་བྲེགས་པ་ལ་འཁྲུལ་པ་མེད་པར་འགྱུར། ཐེག་  
པ་ཆེན་པོའི་ཆོས་ལ་གོང་ནས་གོང་དུ་འཕར་ཞིང་ཕྱིར་མི་ལྡོག་པ་དང། རྣོ་བའི་ཤེས་རབ་དང། བསོད་ནམས་ཀྱི་ཁྱད་པར་རྟག་ཏུ་སྐྱེ་ཞིང་འཕེལ་བ་དང། ཏིང་ངེ་འཛིན་དང། གཟུངས་  
  
  
༄༅། །དང༑ བཟོད་པ་དང། ས་རྣམས་ཐམས་ཅད་ལ་དབང་དུ་འགྱུར་ཞིང་ཕྱིར་མི་ལྡོག་པ་དང། རྟག་ཏུ་དགེ་བའི་བཤེས་གཉེན་དང་ཕྲད་ཅིང་རྗེས་སུ་འགྲོ་  
བར་འགྱུར་བ་དང། རྟག་དུ་སངས་རྒྱས་ཐམས་ཅད་མཐོང་བ་དང་མི་འབྲལ་ཞིང་བྱང་ཆུབ་སེམས་དཔའ་དང། ཉན་ཐོས་ཀྱི་ཐེག་ཉེ་གནས་མཐོང་བ་དང་མི་འབྲལ་བ་དང། ཆོས་ཐོས་  
པ་དང་མི་འབྲལ་བ་དང། དགེ་འདུན་ལ་མཆོད་པ་དང། བསྙེན་བཀུར་བྱེད་པ་དང་མི་འབྲལ་བ་དང། དགེ་བའི་རྩ་བ་ཐམས་ཅད་ཚོལ་བ་ལ་བརྩོན་པས་སེམས་མི་ངོམས་པ་  
དང༑ བྱང་ཆུབ་ཀྱི་སྤྱོད་པ་དང། སྨོན་ལམ་རྣམ་པ་སྣ་ཚོགས་ཀྱིས་སེམས་མི་ངོམས་པར་འགྱུར་ཏེ། འབྲས་བུ་གཞན་དག་ཐོབ་པ་ཡང་ཇི་སྐད་བཤད་པ་བཞིན་ནོ། །རིགས་ཀྱི་  
བུ༑ གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་གང་ནས་འཚོའི་བར་དུ་ཚིག་ཀྱལ་པ་ཡོངས་སུ་སྤངས་པས་སེམས་ཅན་ཐམས་ཅད་ཀྱིས་བཀུར་ཞིང་བླ་མར་བྱེད་  
པ་དང། ཚིག་ཏུ་སྨྲ་བ་ཐམས་ཅད་དོན་དུ་འགྱུར་ཞིང་ཚིག་ཐོས་པ་རྣམས་ཉན་ཅིང་གུས་པས་དོགས་པ་མེད་པར་འགྱུར་རོ། །དེའི་དབང་གིས་དགེ་བའི་རྩ་བ་ཐམས་ཅད་ཡོངས་  
སུ་རྫོགས་པར་འགྱུར་རོ། །ཐོག་མ་མེད་པའི་མཐའ་ནས་རྒྱུད་ལྔར་འཁོར་བར་འཁོར་བའི་རྒྱ་མཚོར་བྱིང་བའང་ཚིག་ཀྱལ་པ་སྨྲ་བའི་དབང་གིས་ལུས་དང། ངག་དང། ཡིད་  
  
  
གཞན་ཡང་བྱེད་དུ་འཛུད་ཅིང་མཐོང་བ་དང། ཐོས་པའི་རྗེས་སུ་ཡི་རང་བ་ལས་བྱུང་བའི་ཉོན་མོངས་པའི་སྒྲིབ་པ་དང། སེམས་ཅན་གྱི་སྒྲིབ་པ་དང་  
ཆོས་ཀྱི་སྒྲིབ་པ་དང། དོན་དུ་སྨྲ་བ་ལ་སྒྲིབ་པས་བསྒྲིབས་པར་གྱུར་ཏོ། །འདི་ལྟར་ཚིག་ཀྱལ་པ་ཡོངས་སུ་སྤངས་པའི་འཁོར་ལོས་ལྷག་མ་མ་ལུས་པར་ཡོངས་སུ་བཅོམ་པས་རྣམ་  
པར་སྨིན་པའི་འབྲས་བུ་མི་ལེན་པར་བྱེད་དོ། །ལུས་འདི་ཉིད་ལ་ལྷ་དང། མི་ལ་སོགས་པ་ཀུན་དགའ་ཞིང་ཡིད་དུ་འོང་བས་དོགས་པ་མེད་པར་འགྱུར་བ་དང། ལུས་དང། སེམས་རབ་ཏུ་བདེ་  
བ་དང། ཚིག་ཏུ་སྨྲ་བ་ཐམས་ཅད་དོན་དུ་འགྱུར་བ་དང། འཆི་འཕོ་བའི་དུས་བྱེད་པ་ནའང་ལུས་དང། སེམས་ལ་སྡུག་བསྔལ་གྱིས་མི་གདུང་ཞིང་ཡིད་དུ་འོང་བའི་བུ་དང། ཆུང་བ་  
དང༑ འཁོར་གྱིས་ཡོངས་སུ་བསྐོར་བས་འཆི་འཕོ་བའི་དུས་བྱེད་པར་འགྱུར་གྱི། ཤིན་ཏུ་འཇིགས་པའི་གཤིན་རྗེའི་ཕོ་ཉ་མཐོང་བར་མི་འགྱུར་རོ། །ཡིད་དུ་འོང་བའི་དགེ་བའི་  
བཤེས་གཉེན་ཆོས་ཀྱིས་དུལ་བ། ཚུལ་ཁྲིམས་དང་ཡོན་ཏན་དུ་ལྡན་པ། བསོད་ནམས་ཀྱི་ཞིང་ཡང་དག་པ་དང་ཕྲད་དེ། ལུས་དང། སེམས་རབ་ཏུ་དགའ་བ་དང། དེ་ལ་བཀུར་  
སྟི་དང་བཅས་ཤིང་ཤིན་ཏུ་དད་པ་སྐྱེ་བར་འགྱུར་རོ། །ཚེ་འཕོས་ནས་ཀྱང་ཕྱིར་མིའི་ནང་དུ་སྐྱེ་ཞིང་དབང་པོ་ཡོངས་སུ་རྫོགས་པ་ཡན་ལག་དང་ལྡན་པ་དང། གང་ནས་གང་དུ་  
  
  
༄༅། །སྐྱེས་པར་ཕན་པ་དང། དོན་དུ་འགྱུར་བའི་ཚིག་སྨྲ་བ་དང། བྱད་གཟུགས་བཟང་བ་དང། ཡིད་གཞུངས་པ་དང། རབ་ཏུ་བདེ་ཞིང་སྐྱིད་པ་དང་  
ཕྱིར་ཡང་ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ། ཚུལ་ཁྲིམས་དང་ཡོན་ཏན་དུ་ལྡན་པ། བསོད་ནམས་ཀྱི་ཞིང་ཡང་དག་པ་དང་ཕྲད་དེ། དེའི་རྗེས་སུ་སློབ་  
པ་དང། ཚིགས་ཀྱལ་པར་སྨྲ་བ་ཡོངས་སུ་སྤོང་བ་དང། སྡིག་པ་མི་དགེ་བའི་ཆོས་ཐམས་ཅད་ཡོངས་སུ་གཅོད་པ་དང། དགེ་བའི་ཆོས་ཁྱད་པར་ཅན་ཐམས་ཅད་ཡོངས་སུ་རྫོགས་  
པ་དང། ཐེག་པ་ཆེན་པོའི་ཆོས་ཀྱི་རྣམ་གྲངས་ཐམས་ཅད་ཚོལ་བ་དང། བྱང་ཆུབ་སེམས་དཔའི་སྨོན་ལམ་དང། སྤྱོད་པ་ཐམས་ཅད་ལ་རིམ་གྱིས་གཞོལ་ཞིང་ཤིན་ཏུ་ཡངས་  
པའི་ཡེ་ཤེས་ཀྱི་རྒྱ་མཚོ་ལ་འཇུག་པ་ནས་བླ་ན་མེད་པའི་བྱང་ཆུབ་འཐོབ་པའི་བར་དུ་འགྱུར་རོ། །སངས་རྒྱས་ཀྱི་ཞིང་དོན་མེད་པའི་ཚིག་ཐམས་ཅད་དང་བྲལ་ཏེ་བྱང་ཆུབ་  
སེམས་དཔའི་སྡེ་སྣོད་དུ་གཏོགས་པའི་ཆོས་ཆེན་པོའི་སྒྲ་མཆོག་དམ་པ་རྣམ་པ་མང་པོས་ཞིང་དེ་ཡོངས་སུ་ཁྱབ་པ་དང། དཔག་ཏུ་མེད་པའི་སྨོན་ལམ་དང། ཡེ་ཤེས་དམ་པ་  
ཕུན་སུམ་ཚོགས་པས་ཆོས་ཀྱི་དོན་རྣམ་པ་སྣ་ཚོགས་འཆད་པ་ལ་མཁས་པའི་སེམས་ཅན་དེ་ལྟ་བུ་དག་ཞིང་དེར་སྐྱེ་བར་འགྱུར་རོ་།དེ་བཞིན་གཤེགས་པའི་ཚེའི་ཚད་ཀྱང་  
  
  
སེམས་ཅན་དག་ཅིས་འདུལ་བ་བཞིན་དུ་དམ་པའི་ཆོས་སྟོན་ཏོ། །ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་ཡུན་རིང་དུ་གནས་ཤིང་སེམས་ཅན་ཚད་མེད་  
པ་ལ་ཕན་པ་དང། བདེ་བའི་དོན་བྱེད་པར་འགྱུར་རོ། །རིགས་ཀྱི་བུ་འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཚིག་ཀྱལ་པ་ཡོངས་སུ་སྤངས་པའི་འཁོར་ལོ་བདུན་པའོ། །  
བྱང་ཆུབ་སེམས་དཔའ་སེམས་དཔའ་ཆེན་པོ་འཁོར་ལོ་འདི་དང་ལྡན་པས་ཉན་ཐོས་ཀྱི་ཐེག་པ་ལ་འཁྲུལ་པ་མེད་པར་འགྱུར། ཉན་ཐོས་ཀྱི་ཐེག་པའི་གང་ཟག་འཁྲུལ་པ་མེད་  
པར་འགྱུར་རོ། །རང་སངས་རྒྱས་ཀྱི་ཐེག་པ་ལ་འཁྲུལ་པ་མེད་པར་འགྱུར་རོ། །རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །ཐེག་པ་ཆེན་པོ་ལ་འཁྲུལ་  
པ་མེད་པར་འགྱུར། ཐེག་པ་ཆེན་པོའི་གང་ཟག་ལ་འཁྲུལ་པ་མེད་པར་འགྱུར་རོ། །དཀོན་མཆོག་གསུམ་གྱི་གདུང་ཡོངས་སུ་འཕེལ་བ་དང། དེ་བཞིན་གཤེགས་པའི་བསྟན་པ་  
ལ་རབ་ཏུ་བྱུང་བའི་ཉེ་གནས་ནས་ཆོས་ཀྱི་སྣོད་དམ། ཆོས་ཀྱི་སྣོད་མ་ཡིན་པའང་རུང། ཆུང་ངུ་ན་ཆོས་གོས་ཀྱི་ཚལ་བུ་གྱོན་ཅིང་སྐྲ་དང། ཁ་སྤུ་བྲེགས་པ་ལ་འཁྲུལ་པ་མེད་པར་འགྱུར། ཐེག་  
པ་ཆེན་པོའི་ཆོས་ལ་གོང་ནས་གོང་དུ་འཕར་ཞིང་ཕྱིར་མི་ལྡོག་བྤ་དང། རྣོ་བའི་ཤེས་རབ་དང། བསོད་ནམས་ཀྱི་ཁྱད་པར་རྟག་ཏུ་སྐྱེ་ཞིང་འཕེལ་བ་དང། ཏིང་ངེ་འཛིན་དང། གཟུང་  
  
  
༄༅། །དང༑ བཟོད་པ་དང། ས་རྣམས་ཐམས་ཅད་ལ་དབང་དུ་འགྱུར་ཞིང་ཕྱིར་མི་ལྡོག་པ་དང། རྟག་ཏུ་དགེ་བའི་བཤེས་གཉེན་དང་ཕྲད་ཅིང་དེའི་རྗེས་  
སུ་འགྲོ་བ་དང། རྟག་ཏུ་སངས་རྒྱས་ཐམས་ཅད་མཐོང་བ་དང་མི་འབྲལ་ཞིང་བྱང་ཆུབ་སེམས་དཔའ་དང། ཉན་ཐོས་ཀྱི་ཉེ་གནས་མཐོང་བ་དང་མི་འབྲལ་བ་དང། ཆོས་ཐོས་པ་  
དང་མི་འབྲལ་བ་དང། དགེ་འདུན་ལ་མཆོད་པ་དང། བསྙེན་བཀུར་བྱེད་པ་དང་མི་འབྲལ་བ་དང། དགེ་བའི་རྩ་བ་ཐམས་ཅད་ཚོལ་བ་ལ་བརྩོན་པས་སེམས་མི་ངོམས་པ་དང་  
བྱང་ཆུབ་ཀྱི་སྤྱོད་པ་དང། སློན་ལམ་རྣམ་པ་སྣ་ཚོགས་ཀྱིས་སེམས་མི་ངོམས་པར་འགྱུར་ཏེ། འབྲས་བུ་གཞན་ཐོབ་པའང་ཇི་སྐད་བཤད་པ་བཞིན་ནོ། །རིགས་ཀྱི་བུ། གཞན་  
ཡང༑ བྱང་ཆུབ་སེམས་དཔའ་སེམས་དཔའ་ཆེན་པོ་གང་ནམ་འཚོའི་བར་དུ་ཆགས་སེམས་ཡོངས་སུ་སྤངས་ན་སེམས་ཅན་ཐམས་ཅད་ཀྱིས་བཀུར་ཞིང་བཙུན་པར་བྱེད་པ་  
དང༑ སེམས་རྣམ་པར་དག་ཅིང་རྙོག་པ་དང་བྲལ་ཏེ། དེའི་དབང་གིས་དགེ་བའི་རྩ་བ་ཐམས་ཅད་ཡོངས་སུ་རྫོགས་པར་འགྱུར་རོ་།ཐོག་མ་མེད་པའི་མཐའ་ནས་རྒྱུད་ལྔར་  
འཁོར་བར་འཁོར་བའི་རྒྱ་མཚོར་འབྱིང་བའང་ཆགས་སེམས་ཀྱི་དབང་གིས་ལུས་དང། ངག་དང། ཡིད་སྡིག་པ་མི་དགེ་བའི་ལས་བདག་ཀྱང་བྱེད་ལ། གཞན་ཡང། བྱེད་  
  
  
ཐོས་པའི་རྗེས་སུ་ཡི་རང་བ་ལས་བྱུང་བ་ཉོན་མོངས་པའི་སྒྲིབ་པ་དང། སེམས་ཅན་གྱི་སྒྲིབ་པ་དང། ཆོས་ཀྱི་སྒྲིབ་པ་དང། འདོད་སེམས་མེད་པ་ལ་  
སྒྲིབ་པས་བསྒྲིབས་པར་འགྱུར་རོ། །འདོད་སེམས་ཡོངས་སུ་སྤོང་བའི་འཁོར་ལོས་ལྷག་མ་མ་ལུས་པར་ཡོངས་སུ་བཅོམ་པས་རྣམ་པར་སྨིན་པའི་འབྲས་བུ་ཡོངས་སུ་མི་ལེན་ཏེ་  
ལུས་འདི་ཉིད་ལའང་ལྷ་དང། མི་ལ་སོགས་པ་ཀུན་དགའ་ཞིང་ཡིད་དུ་འོང་བ་དང། དོགས་པ་མེད་པར་འགྱུར་བ་དང། ལུས་དང། སེམས་རབ་ཏུ་བདེ་བ་དང། སེམས་རྣམ་པར་དག་  
ཅིང་རྙོག་པ་དང་བྲལ་བར་འགྱུར་རོ། །འཆི་འཕོ་བའི་དུས་བྱེད་པ་ནའང་ལུས་དང། སེམས་ལ་སྡུག་བསྔལ་གྱིས་མི་གདུང་བ་དང། ཡིད་དུ་འོང་བའི་བུ་དང། ཆུང་མ་དང། འཁོར་  
གྱིས་ཡོངས་སུ་བསྐོར་བས་འཆི་འཕོ་བའི་དུས་བྱེད་པར་འགྱུར་གྱི་ཤིན་ཏུ་འཇིགས་པའི་གཤིན་རྫེའི་ཕོ་ཉ་མཐོང་བར་མི་འགྱུར་རོ་།ཡིད་དུ་འོང་བའི་དགེ་བའི་བཤེས་གཉེན་ཆོས་  
ཀྱིས་དུལ་བ། ཚུལ་ཁྲིམས་དང། ཡོན་ཏན་དུ་ལྡན་པ། བསོད་ནམས་ཀྱི་ཞིང་ཡང་དག་པ་དང་ཕྲད་དེ། ལུས་དང། སེམས་རབ་ཏུ་དགའ་བ་དང། དེ་ལ་བཀུར་སྟི་དང་བཅས་པས་ཤིན་  
ཏུ་དད་པ་སྐྱེ་བར་འགྱུར་རོ། །ཚེ་འཕོས་ནས་ཀྱང་ཕྱིར་མིའི་ནང་དུ་སྐྱེ་ཞིང་དབང་པོ་ཡོངས་སུ་རྫོགས་པ། ཡན་ལག་དང་ལྡན་པ་གང་ནས་གང་དུ་སྐྱེས་པར་སེམས་རྣམ་པར་དག་  
  
  
༄༅། །ཅིང་རྙོག་པ་མེད་པ་དང། བྱད་གཟུགས་བཟང་བ་དང་ཡིད་གཞུངས་པ་དང། རབ་ཏུ་བདེ་ཞིང་སྐྱིད་པ་དང། ཕྱིར་ཡང་ཡིད་དུ་འོང་བའི་དགེ་བའི་  
བཤེས་གཉེན་ཆོས་ཀྱིས་དུལ་བ། ཚུལ་ཁྲིམས་དང། ཡོན་ཏན་དུ་ལྡན་པ། བསོད་ནམས་ཀྱི་ཞིང་ཡང་དག་པ་དང་ཕྲད་དེ། དེའི་རྗེས་སུ་སློབ་པ་དང། ཆགས་སེམས་ཡོངས་  
སུ་སྤོང་བ་དང། མི་དགེ་བའི་ཆོས་ཡོངས་སུ་གཅད་པ་དང། དགེ་བའི་ཆོས་ཁྱད་པར་ཅན་ཐམས་ཅད་ཡོངས་སུ་རྫོགས་པ་དང། ཐེག་པ་ཆེན་པོའི་ཆོས་ཀྱི་རྣམ་གྲངས་ཐམས་  
ཅད་ཚོལ་བ་དང། བྱང་ཆུབ་སེམས་དཔའི་སྨོན་ལམ་དང། སྤྱོད་པ་ཐམས་ཅད་ལ་རིམ་གྱིས་གཞོལ་ཞིང་ཤིན་ཏུ་ཡངས་པའི་ཡེ་ཤེས་ཀྱི་རྒྱ་མཚོ་ལ་འཇུག་པ་ནས་བླ་ན་མེད་པའི་  
བྱང་ཆུབ་འཐོབ་པའི་བར་དུ་འགྱུར་རོ། །སངས་རྒྱས་ཀྱི་ཞིང་ལག་མཐིལ་བཞིན་དུ་མཉམ་ལ་རིན་པོ་ཆེ་རྣམ་པ་མང་པོས་ཡོངས་སུ་གང་བ་དང། རིན་པོ་ཆེའི་ཤིང་རྣམ་པ་སྣ་  
ཚོགས་དཀྲིགས་པ་དང། རིན་པོ་ཆེའི་གོས་དང། རིན་པོ་ཆེའི་རྒྱན་གྱི་ཡོ་བྱད་དང། རིན་པོ་ཆེའི་རྒྱལ་མཚན་དང། བ་དན་དང་གདུགས་དང། གསེར་དང། དངུལ་དང་  
མུ་ཏིག་གི་དྲ་བ་དང། ཤིང་ལ་སོགས་པས་ཡོངས་སུ་གང་བ་དང་ཤིན་ཏུ་ཡིད་དུ་འོང་ཞིང་བལྟ་ན་སྡུག་པ། ང་རྒྱལ་ཡོངས་སུ་སྤངས་པ། བྱད་གཟུགས་ཤིན་ཏུ་མཛེས་པ་  
  
  
དབང་པོ་མ་ཉམས་པ། སེམས་མཉམ་པའི་སེམས་ཅན་དག་ཞིང་དེར་སྐྱེ་བར་འགྱུར་ཏེ། ཆགས་སེམས་མེད་པའི་ཡོན་ཏན་ཕུན་སུམ་ཚོགས་པས་བརྒྱན་པར་འགྱུར་རོ། །དེ་  
བཞིན་གཤེགས་པའི་ཚེའི་ཚད་ཀྱང་དཔག་ཏུ་མེད་དེ། སེམས་ཅན་དག་ཅིས་འདུལ་བ་བཞིན་དུ་དམ་པའི་ཆོས་སྟོན་ཏོ། །ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་ཡུན་  
རིང་དུ་གནས་ཤིང་སེམས་ཅན་ཚད་མེད་པ་ལ་ཕན་པ་དང། བདེ་བའི་དོན་བྱེད་པར་འགྱུར་རོ། །རིགས་ཀྱི་བུ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཆགས་སེམས་ཡོངས་  
སུ་སྤངས་པའི་འཁོར་ལོ་བརྒྱད་པའོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཁོར་ལོ་འདི་དང་ལྡན་ན་ཉན་ཐོས་ཀྱི་ཐེག་པ་ལ་འཁྲུལ་བ་མེད་པར་འགྱུར། ཉན་ཐོས་ཀྱི་  
ཐེག་པའི་གང་ཟག་ལ་འཁྲུལ་བ་མེད་པར་འགྱུར་རོ། །རང་སངས་རྒྱས་ཀྱི་ཐེག་པ་ལ་འཁྲུལ་བ་མེད་པར་འགྱུར། རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་བ་མེད་པར་འགྱུར་  
རོ༑ ༑ཐེག་པ་ཆེན་པོ་ལ་འཁྲུལ་བ་མེད་པར་འགྱུར། ཐེག་པ་ཆེན་པོའི་གང་ཟག་ལ་འཁྲུལ་བ་མེད་པར་འགྱུར་རོ། །དཀོན་མཆོག་གསུམ་གྱི་གདུང་ཡོངས་སུ་འཕེལ་བ་དང། དེ་བཞིན་  
གཤེགས་པའི་བསྟན་པ་ལ་རབ་ཏུ་བྱུང་བའི་ཉེ་གནས་ཆོས་ཀྱི་སྣོད་དམ། ཆོས་ཀྱི་སྣོད་མ་ཡིན་པའང་རུང། ཆུང་དུ་ན་ཆོས་གོས་ཀྱི་ཚལ་བུ་གྱོན་ཅིང་སྐྲ་དང། ཁ་སྤུ་བྲེགས་པ་ལ་འཁྲུལ་  
  
  
༄༅། །པ་མེད་པར་འགྱུར་རོ། །ཐེག་པ་ཆེན་པོའི་ཆོས་ལ་གོང་ནས་གོང་དུ་འཕར་ཞིང་ཕྱིར་མི་ལྡོག་པ་དང། རྣོ་བའི་ཤེས་རབ་དང། བསོད་ནམས་ཀྱི་ཁྱད་  
བར་རྟག་ཏུ་སྐྱེ་ཞིང་འཕེལ་བ་དང། ཏིང་ངེ་འཛིན་དང། གཟུངས་དང། བཟོད་པ་དང། ས་རྣམས་ཐམས་ཅད་ལ་དབང་དུ་འགྱུར་ཞིང་ཕྱིར་མི་ལྡོག་པ་དང། རྟག་ཏུ་དགེ་བའི་བཤེས་  
གཉེན་དང་ཕྲད་ཅིང་དེའི་རྗེས་སུ་མཐུན་པར་འགྱུར་བ་དང། རྟག་ཏུ་སངས་རྒྱས་ཐམས་ཅད་མཐོང་བ་དང་མི་འབྲལ་ཞིང། བྱང་ཆུབ་སེམས་དཔའ་དང། ཉན་ཐོས་ཀྱི་ཉེ་གནས་  
མཐོང་བ་དང་མི་འབྲལ་བ་དང། ཆོས་ཐོས་པ་དང་མི་འབྲལ་བ་དང། དགེ་འདུན་ལ་མཆོད་པ་དང། བསྙེན་བཀུར་བྱེད་པ་དང་མི་འབྲལ་བ་དང། དགེ་བའི་རྩ་བ་ཐམས་ཅད་  
ཚོལ་བ་ལ་བརྩོན་པས་སེམས་མི་ངོམས་པ་དང། བྱང་ཆུབ་ཀྱི་སྤྱོད་པ་དང། སྨོན་ལམ་རྣམ་པ་སྣ་ཚོགས་ཀྱིས་སེམས་མི་ངོམས་པར་འགྱུར་ཏེ། འབྲས་བུ་གཞན་དག་ཐོབ་པའང་  
ཇི་སྐད་བཤད་པ་བཞིན་ནོ།། །།བམ་པོ་དགུ་པ། རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་གང་ནམ་འཚོའི་བར་དུ་གནོད་  
སེམས་ཡོངས་སུ་སྤངས་ན། སེམས་ཅན་ཐམས་ཅད་ཀྱིས་བཀུར་ཞིང་བླ་མར་བྱེད་པ་དང། སེམས་རྣམ་པར་དག་པ་དང། དྲི་མ་དང་བྲལ་བར་འགྱུར་ཏེ། དེའི་དབང་གིས་  
  
  
།ཐོག་མ་མེད་པའི་མཐའ་ནས་རྒྱུད་ལྔར་འཁོར་བར་འཁོར་བའི་རྒྱ་མཚོར་འབྱིང་བའང་གནོད་སེམས་ཀྱི་དབང་གིས་  
ལུས་དང། ངག་དང། ཡིད་སྡིག་པ་མི་དགེ་བའི་ལས་བདག་ཀྱང་བྱེད་ལ། གཞན་ཡང་བྱེད་དུ་འཛུད་ཅིང་མཐོང་བ་དང། ཐོས་པའི་རྗེས་སུ་ཡི་རང་བ་ལས་བྱུང་བ་ཉོན་མོངས་པའི་  
སྒྲིབ་པ་དང། སེམས་ཅན་གྱི་སྒྲིབ་པ་དང། ཆོས་ཀྱི་སྒྲིབ་པ་དང། གནོད་སེམས་བྱེད་པ་ལ་སྒྲིབ་པས་བསྒྲིབས་པར་གྱུར་ཏོ། །འདི་ལྟར་གནོད་སེམས་ཡོངས་སུ་སྤངས་པའི་འཁོར་  
ལོས་ལྷག་མ་མ་ལུས་པར་ཡོངས་སུ་བཅོམ་པས་རྣམ་པར་སྨིན་པའི་འབྲས་བུ་ཡོངས་སུ་མི་ལེན་ཏེ། ལུས་འདི་ཉིད་ལའང་ལྷ་དང། མི་ལ་སོགས་པ་ཀུན་དགའ་ཞིང་ཡིད་དུ་འོང་བ་  
དང༑ དོགས་པར་མི་འགྱུར་བ་དང། སེམས་རྣམ་པར་དག་པ་དང། དྲི་མ་དང་བྲལ་བར་འགྱུར་རོ། །འཆི་འཕོ་བའི་དུས་བྱེད་པ་ནའང་ལུས་དང། སེམས་ལ་སྡུག་བསྔལ་གྱིས་  
མི་གདུང་ཞིང་ཡིད་དུ་འོང་བའི་བུ་དང། ཆུང་མ་དང། འཁོར་ཐམས་ཅད་ཀྱིས་ཡོངས་སུ་བསྐོར་བས་འཆི་འཕོ་བའི་དུས་བྱེད་པར་འགྱུར་གྱི། ཤིན་ཏུ་འཇིགས་པའི་གཤིན་རྗེའི་  
ཕོ་ཉ་མཐོང་བར་མི་འགྱུར་རོ། །ཡིད་དུ་འོང་བའི་བཤེས་གཉེན་ཆོས་ཀྱིས་དུལ་བ། ཚུལ་ཁྲིམས་དང། ཡོན་ཏན་དུ་ལྡན་པ། བསོད་ནམས་ཀྱི་ཞིང་ཡང་དག་པ་དང་ཕྲད་དེ། ལུས་དང་  
  
  
༄༅། །སེམས་རབ་ཏུ་དགའ་བ་དང། དེ་ལ་བཀུར་སྟི་དང་བཅས་པས་ཤིན་ཏུ་དད་པ་སྐྱེ་བར་འགྱུར་རོ། །ཚེ་འཕོས་ནས་ཀྱང་ཕྱིར་མིའི་ནང་དུ་སྐྱེ་ཞིང་དབང་  
པོ་ཡོངས་སུ་རྫོགས་པ་དང། ཡན་ལག་དང་ལྡན་པ་དང། གང་ནས་གང་དུ་སྐྱེས་པར་སེམས་རྣམ་པར་དག་ཅིང་དྲི་མ་དང་བྲལ་བ་དང། བྱད་གཟུགས་བཟང་བ་དང། ཡིད་  
གཞུངས་པ་དང། རབ་ཏུ་བདེ་ཞིང་སྐྱིད་པ་དང། ཕྱིར་ཡང་ཡིད་དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ། ཚུལ་ཁྲིམས་དང། ཡོན་ཏན་དུ་ལྡན་པ། བསོད་ནམས་  
ཀྱི་ཞིང་ཡང་དག་པ་དང་ཕྲད་དེ། དེའི་རྗེས་སུ་མཐུན་པར་སློབ་པ་དང། གནོད་སེམས་ཡོངས་སུ་སྤོང་བ་དང། སྡིག་པ་མི་དགེ་བའི་ཆོས་ཐམས་ཅད་ཡོངས་སུ་གཅོད་པ་  
དང༑ དགེ་བའི་ཆོས་ཁྱད་པར་ཅན་ཐམས་ཅད་ཡོངས་སུ་རྫོགས་པ་དང། ཐེག་པ་ཆེན་པོའི་ཆོས་ཀྱི་རྣམ་གྲངས་ཐམས་ཅད་ཚོལ་བ་དང། བྱང་ཆུབ་སེམས་དཔའི་སྨོན་  
ལམ་དང། སྤྱོད་པ་ཐམས་ཅད་རིམ་གྱིས་གཞོལ་ཞིང་ཤིན་ཏུ་ཡངས་པའི་ཡེ་ཤེས་ཀྱི་རྒྱ་མཚོ་ལ་འཇུག་པ་ནས་བླ་ན་མེད་པའི་བྱང་ཆུབ་འཐོབ་པའི་བར་དུ་འགྱུར་རོ། །སངས་  
རྒྱས་ཀྱི་ཞིང་རྙོག་པ་དང། སྨེ་བ་དང། སྤྲིན་དང། ཁུག་རླངས་དང། རྡུལ་དང། དྲི་མ་དང། མི་སྡུག་པ་དང། མི་མཛེས་པ་ཐམས་ཅད་དང་བྲལ་ཏེ། རིན་པོ་ཆེ་མང་པོས་  
  
  
ང་རྒྱལ་དང་བྲལ་བ། གཟུགས་མཛེས་ཤིང་སྡུག་པ། དབང་པོ་མ་ཉམས་པ། སེམས་རྟག་ཏུ་ཞི་བའི་སེམས་ཅན་དག་ཞིང་དེར་སྐྱེ་སྟེ། བྱམས་  
པ་དང། སྙིང་རྗེ་དང། ཡོན་ཏན་ཕུན་སུམ་ཚོགས་པས་བརྒྱན་པར་འགྱུར་རོ། །དེ་བཞིན་གཤེགས་པའི་ཚེའི་ཚད་ཀྱང་དཔག་ཏུ་མེད་དེ་སེམས་ཅན་དག་ཅིས་འདུལ་བ་བཞིན་  
དུ་དམ་པའི་ཆོས་སྟོན་ཏོ། །ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་ཡུན་རིང་དུ་གནས་ཤིང་སེམས་ཅན་ཚད་མེད་པ་ལ་ཕན་པ་དང། བདེ་བའི་དོན་བྱེད་པར་འགྱུར་རོ། །རིགས་  
ཀྱི་བུ༑ འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་གནོད་སེམས་ཡོངས་སུ་སྤངས་པའི་འཁོར་ལོ་དགུ་པའོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཁོར་ལོ་  
འདི་དང་ལྡན་ན་ཉན་ཐོས་ཀྱི་ཐེག་པ་ལ་འཁྲུལ་པ་མེད་པར་འགྱུར། ཉན་ཐོས་ཀྱི་ཐེག་པའི་གང་ཟག་ལ་འཁྲུལ་བ་མེད་པར་འགྱུར་རོ། །རང་སངས་རྒྱས་ཀྱི་ཐེག་པ་ལ་འཁྲུལ་  
པ་མེད་པར་འགྱུར། རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །ཐེག་པ་ཆེན་པོ་ལ་འཁྲུལ་པ་མེད་པར་འགྱུར། ཐེག་པ་ཆེན་པོའི་གང་ཟག་ལ་  
འཁྲུལ་པ་མེད་པར་འགྱུར་རོ། །དཀོན་མཆོག་གསུམ་གྱི་གདུང་ཡོངས་སུ་འཕེལ་བ་དང། དེ་བཞིན་གཤེགས་པའི་བསྟན་པ་ལ་རབ་ཏུ་བྱུང་བའི་ཉེ་གནས་ཆོས་ཀྱི་སྣོད་དམ་  
  
  
༄༅། །ཆོས་ཀྱི་སྣོད་མ་ཡིན་པའང་རུང། ཆུང་ངུ་ན་ཆོས་གོས་ཀྱི་ཚལ་བུ་གྱོན་ཅིང་སྐྲ་དང། ཁ་སྤུ་བྲེགས་པ་ལ་འཁྲུལ་པ་མེད་པར་འགྱུར་རོ། །ཐེག་པ་ཆེན་  
པོའི་ཆོས་ལ་གོང་ནས་གོང་དུ་འཕར་ཞིང་ཕྱིར་མི་ལྡོག་པ་དང་རྣོ་བའི་ཤེས་རབ་དང། བསོད་ནམས་ཀྱི་ཁྱད་པར་རྟག་ཏུ་སྐྱེ་ཞིང་འཕེལ་བ་དང། ཏིང་ངེ་འཛིན་དང། གཟུངས་  
དང༑ བཟོད་པ་དང། ས་རྣམས་ཐམས་ཅད་ལ་དབང་དུ་འགྱུར་ཞིང་ཕྱིར་མི་ལྡོག་པ་དང། རྟག་ཏུ་དགེ་བའི་བཤེས་གཉེན་དང་ཕྲད་ཅིང་དེའི་རྗེས་སུ་སློབ་པ་དང། རྟག་ཏུ་སངས་  
རྒྱས་ཐམས་ཅད་མཐོང་བ་དང་མི་འབྲལ་ཞིང། བྱང་ཆུབ་སེམས་དཔའ་དང། ཉན་ཐོས་ཀྱི་ཉེ་གནས་མཐོང་བ་དང་མི་འབྲལ་བ་དང། ཆོས་ཐོས་པ་དང་མི་འབྲལ་བ་དང། དགེ་  
འདུན་ལ་མཆོད་པ་དང། བསྙེན་བཀུར་བྱེད་པ་དང་མི་འབྲལ་བ་དང་དགེ་བའི་རྩ་བ་ཐམས་ཅད་ཚོལ་བ་ལ་བརྩོན་པས་སེམས་མི་ངོམས་པ་དང། བྱང་ཆུབ་ཀྱི་སྤྱོད་པ་དང་  
སྨོན་ལམ་རྣམ་པ་སྣ་ཚོགས་ཀྱིས་སེམས་མི་ངོམས་པར་འགྱུར་ཏེ། འབྲས་བུ་གཞན་དག་ཐོབ་པའང་ཇི་སྐད་བསྟན་པ་བཞིན་ནོ། །རིགས་ཀྱི་བུ་གཞན་ཡང། བྱང་ཆུབ་སེམས་  
དཔའ་སེམས་དཔའ་ཆེན་པོ་གང་ནམ་འཚོའི་བར་དུ་ལོག་པར་ལྟ་བ་ཡོངས་སུ་སྤངས་ན་སེམས་ཅན་ཐམས་ཅད་ཀྱིས་བཀུར་ཞིང་བླ་མར་བྱེད་པ་དང། སེམས་རྣམ་པར་དག་  
  
  
དེའི་དབང་གིས་དགེ་བའི་རྩ་བ་ཐམས་ཅད་ཡོངས་སུ་རྫོགས་པར་འགྱུར་རོ། །ཐོག་མ་མེད་པའི་མཐའ་ནས་རྒྱུད་ལྔར་འཁོར་བར་འཁོར་  
བའི་རྒྱ་མཚོར་འབྱིང་བའང་ལོག་པར་ལྟུང་བའི་དབང་གིས་ལུས་དང། ངག་དང། ཡིད་ཀྱི་སྡིག་པ་མི་དགེ་བའི་ལས་བདག་ཀྱང་བྱེད་ལ་གཞན་ཡང་བྱེད་དུ་འཇུག་ཅིང་མཐོང་བ་དང་  
ཐོས་པའི་རྗེས་སུ་ཡི་རང་བ་ལས་བྱུང་བའི་ཉོན་མོངས་པའི་སྒྲིབ་པ་དང། སེམས་ཅན་གྱི་སྒྲིབ་པ་དང། ཆོས་ཀྱི་སྒྲིབ་པ་དང། ཡང་དག་པར་ལྟ་བ་ལ་སྒྲིབ་པས་བསྒྲིབས་པར་གྱུར་  
ཏོ༑ ༑འདི་ལྟར་ལོག་པར་ལྟ་བ་ཡོངས་སུ་སྤངས་པའི་འཁོར་ལོས་ལྷག་མ་མ་ལུས་པར་བཅོམ་པས་རྣམ་པར་སྨིན་པའི་འབྲས་བུ་ཡོངས་སུ་མི་ལེན་ཏེ། ལུས་འདི་ཉིད་ལའང་ལྷ་  
དང། མི་ལ་སོགས་པ་ཀུན་དགའ་ཞིང་ཡིད་དུ་འོང་བ་དང། དོགས་པ་མེད་པར་འགྱུར་བ་དང། ལུས་དང། སེམས་རབ་ཏུ་བདེ་བ་དང། སེམས་རྣམ་པར་དག་ཅིང་ལོག་པར་ལྟ་བ་  
དང་བྲལ་བར་འགྱུར་རོ། །འཆི་འཕོ་བའི་དུས་བྱེད་པ་ནའང་ལུས་དང། སེམས་ལ་སྡུག་བསྔལ་གྱིས་མི་གདུང་ཞིང་ཡིད་དུ་འོང་བའི་བུ་དང། ཆུང་མ་དང། འཁོར་ཐམས་ཅད་ཀྱིས་  
ཡོངས་སུ་བསྐོར་བས་འཆི་འཕོ་བའི་དུས་བྱེད་པར་འགྱུར་གྱི། ཤིན་ཏུ་འཇིགས་པའི་གཤིན་རྗེའི་ཕོ་ཉ་མཐོང་བར་མི་འགྱུར་རོ། །ཡིད་དུ་འོང་བའི་དགེ་བའི་བཤེས་གཉེན་ཆོས་  
  
  
༄༅། །ཀྱིས་དུལ་བ་ཚུལ་ཁྲིམས་དང། ཡོན་ཏན་དུ་ལྡན་པ། བསོད་ནམས་ཀྱི་ཞིང་ཡང་དག་པ་དང་ཕྲད་དེ། ལུས་དང། སེམས་རབ་ཏུ་དགའ་བ་དང། བཀུར་  
སྟི་དང་བཅས་པས་ཤིན་ཏུ་དད་པ་སྐྱེ་བར་འགྱུར་རོ། །ཚེ་འཕོས་ནས་ཀྱང་ཕྱིར་མིའི་ནང་དུ་སྐྱེ་ཞིང་དབང་པོ་ཡོངས་སུ་རྫོགས་པ་ཡན་ལག་དང་ལྡན་པ་དང། གང་ནས་གང་དུ་  
སྐྱེས་པར་སེམས་རྣམ་པར་དག་ཅིང་ལོག་པར་ལྟ་བ་དང་བྲལ་བ་དང། བྱད་གཟུགས་བཟང་པ་དང། ཡིད་གཞུངས་པ་དང། རབ་ཏུ་བདེ་ཞིང་སྐྱིད་པ་དང། ཕྱིར་ཡང་ཡིད་  
དུ་འོང་བའི་དགེ་བའི་བཤེས་གཉེན་ཆོས་ཀྱིས་དུལ་བ། ཚུལ་ཁྲིམས་དང་ཡོན་ཏན་དུ་ལྡན་པ། བསོད་ནམས་ཀྱི་ཞིང་ཡང་དག་པ་དང་ཕྲད་དེ། དེའི་རྗེས་སུ་མཐུན་པར་སློབ་པ་  
དང༑ ལོག་པར་ལྟ་བའི་ཆོས་ཡོངས་སུ་སྤོང་བ་དང། སྡིག་པ་མི་དགེ་བའི་ཆོས་ཐམས་ཅད་ཡོངས་སུ་གཅོད་པ་དང། དགེ་བའི་ཆོས་ཁྱད་པར་ཅན་ཐམས་ཅད་ཡོངས་སུ་རྫོགས་  
པ་དང། ཐེག་པ་ཆེན་པོའི་ཆོས་ཀྱི་རྣམ་གྲངས་ཐམས་ཅད་ཚོལ་བ་དང། བྱང་ཆུབ་སེམས་དཔའི་སྨོན་ལམ་དང། སྤྱོད་པ་ཐམས་ཅད་རིམ་གྱིས་གཞོལ་ཞིང་ཤིན་ཏུ་ཡངས་པའི་  
ཡེ་ཤེས་ཀྱི་རྒྱ་མཚོ་ལ་འཇུག་པ་ནས་བླ་ན་མེད་པའི་བྱང་ཆུབ་འཐོབ་པའི་བར་དུ་འགྱུར་རོ། །སངས་རྒྱས་ཀྱི་ཞིང་ཉན་ཐོས་དང། རང་སངས་རྒྱས་ཀྱི་ཐེག་པ་དང་བྲལ་བ་དང་  
  
  
མུ་སྟེགས་ཅན་གྱི་འཁོར་ཐམས་ཅད་དང་བྲལ་བ་དང། རིན་པོ་ཆེ་རྣམ་པ་སྣ་ཚོགས་ཀྱིས་བརྒྱན་ཅིང་ཤིན་ཏུ་མཛེས་པ་དང། ཡང་དག་པར་  
ལྟ་བ་དང་ལྡན་ཞིང་ངོ་མཚར་དང། བཀྲ་ཤིས་དང། ཚུལ་ངན་པའི་ལྟ་བ་སྣ་ཚོགས་དང། རྟག་པར་ལྟ་བ་དང། ཆད་པར་ལྟ་བ་དང། བདག་དང། བདག་གིར་ལྟ་བ་ཐམས་ཅད་མོངས་  
སུ་སྤངས་པའི་སེམས་ཅན་དག་ཞིང་དེར་སྐྱེ་སྟེ། ཤིན་ཏུ་ཚེ་རིང་བ་དང། ཐེག་པ་ཆེན་པོའི་རོ་གཅིག་ལ་ལོངས་སྤྱོད་པར་འགྱུར་བ་དང། དེ་བཞིན་གཤེགས་པའི་ཚེའི་ཚད་ཀྱང་  
དཔག་ཏུ་མེད་དེ། སེམས་ཅན་དག་ཅིས་འདུལ་བ་བཞིན་དུ་ཆོས་སྟོན་པ་དང། ཡོངས་སུ་མྱ་ངན་ལས་འདས་ནས་ཀྱང་དམ་པའི་ཆོས་ཡུན་རིང་དུ་གནས་ཤིང། སེམས་ཅན་ཚད་  
མེད་པ་ལ་ཕན་པ་དང། བདེ་བའི་དོན་དུ་རོ་གཅིག་པའི་ཆོས་བསྟན་པ་ལ་རྩོད་པ་མེད་པས་ཡོངས་སུ་རྒྱས་པར་བྱེད་ཅིང་བགེགས་དང་བར་ཆད་མེད་པར་འགྱུར་རོ། །རིགས་ཀྱི་བུ་  
འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ལོག་པར་ལྟ་བ་ཡོངས་སུ་སྤངས་པའི་འཁོར་ལོ་བཅུ་པའོ། །བྱང་ཆུབ་སེམས་དཔའ་སེམས་དཔའ་ཆེན་པོ་འཁོར་ལོ་རྣམ་པ་  
བཅུ་པོ་འདི་དང་ལྡན་པས་ཉན་ཐོས་ཀྱི་ཐེག་པ་ལ་འཁྲུལ་པ་མེད་པར་འགྱུར། ཉན་ཐོས་ཀྱི་ཐེག་པའི་གང་ཟག་ལ་འཁྲུལ་པ་མེད་པར་འགྱུར་རོ། །རང་སངས་རྒྱས་ཀྱི་ཐེག་པ་  
  
  
༄༅། །འཁྲུལ་པ་མེད་པར་འགྱུར། རང་སངས་རྒྱས་ཀྱི་ཐེག་པའི་གང་ཟག་ལ་འཁྲུལ་བ་མེད་པར་འགྱུར་རོ། །ཐེག་པ་ཆེན་པོ་ལ་འཁྲུལ་པ་མེད་པར་འགྱུར་  
ཐེག་པ་ཆེན་པོའི་གང་ཟག་ལ་འཁྲུལ་པ་མེད་པར་འགྱུར་རོ། །དཀོན་མཆོག་གསུམ་གྱི་གདུང་ཡོངས་སུ་འཕེལ་བ་དང། དེ་བཞིན་གཤེགས་པའི་བསྟན་པ་ལ་རབ་ཏུ་བྱུང་བའི་  
ཉེ་གནས་ཆོས་ཀྱི་སྣོད་དམ། ཆོས་ཀྱི་སྣོད་མ་ཡིན་པ་ལའང་རུང་ཆུང་དུ་ན་ཆོས་གོས་ཀྱི་ཚལ་བུ་གྱོན་ཅིང་སྐྲ་དང། ཁ་སྤུ་བྲེགས་པ་ལ་འཁྲུལ་པ་མེད་པར་འགྱུར་བ་དང། ཐེག་  
པ་ཆེན་པོའི་ཆོས་ལ་གོང་ནས་གོང་དུ་འཕར་ཞིང་ཕྱིར་མི་ལྡོག་པ་དང། རྣོ་བའི་ཤེས་རབ་དང། བསོད་ནམས་ཀྱི་ཁྱད་པར་རྟག་ཏུ་སྐྱེ་ཞིང་འཕེལ་བ་དང། ཏིང་ངེ་འཛིན་དང་  
གཟུངས་དང། བཟོད་པ་དང། ས་རྣམས་ཐམས་ཅད་ལ་དབང་དུ་འགྱུར་ཞིང་ཕྱིར་མི་ལྡོག་པ་དང། རྟག་ཏུ་དགེ་བའི་བཤེས་གཉེན་དང་ཕྲད་ཅིང་རྗེས་སུ་སློབ་པ་དང། རྟག་  
ཏུ་སངས་རྒྱས་ཐམས་ཅད་མཐོང་བ་དང་མི་འབྲལ་ཞིང། བྱང་ཆུབ་སེམས་དཔའ་དང། ཉན་ཐོས་ཉེ་གནས་མཐོང་བ་དང་མི་འབྲལ་བ་དང། ཆོས་ཐོས་པ་དང་མི་འབྲལ་བ་  
དང༑ དགེ་འདུན་ལ་མཆོད་པ་དང། བསྙེན་བཀུར་བྱེད་པ་དང་མི་འབྲལ་བ་དང། དགེ་བའི་རྩ་བ་ཐམས་ཅད་ཚོལ་བ་ལ་བརྩོན་པས་སེམས་མི་ངོམས་པ་དང། བྱང་ཆུབ་  
  
  
སྨོན་ལམ་དང། ཕ་རོལ་ཏུ་ཕྱིན་པ་དྲུག་ལ་སེམས་མི་ངོམས་པར་འགྱུར་ཏེ། འབྲས་བུ་གཞན་འཐོབ་པའང་ཇི་སྐད་བཤད་པ་བཞིན་ནོ། །རིགས་ཀྱི་བུ། བྱང་ཆུབ་  
སེམས་དཔའ་སེམས་དཔའ་ཆེན་པོ་གང་འཁོར་ལོ་རྣམ་པ་བཅུ་པོ་དེ་དག་དང་ལྡན་ན་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་  
འགྱུར་རོ། །དེ་ཅིའི་ཕྱིར་ཞེ་ན། སྔ་མ་འདས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ཀྱང་མི་དགེ་བ་བཅུའི་ལས་ཡོངས་སུ་  
སྤོངས་ནས་ཐམས་ཅད་ཀྱིས་དགེ་བ་བཅུའི་ལས་ཀྱི་ལམ་གྱི་འབྲས་བུ་བསྔགས་ཤིང་བསྟོད་དེ། སེམས་ཅན་ཐམས་ཅད་ལ་བདེ་བ་དང། ཕན་པའི་དོན་དང། བྱང་ཆུབ་ཀྱི་ལམ་སྐྱེ་  
ཞིང་འཕེལ་བར་བྱ་བ་དང། སེམས་ཅན་ཐམས་ཅད་ཀྱི་ལས་དང་ཉོན་མོངས་པའི་སྡུག་བསྔལ་ལྷག་མ་མ་ལུས་པར་བསལ་བར་བྱ་བ་དང། ངན་སོང་གསུམ་བསྐམ་པར་བྱ་བ་དང། དཀོན་  
མཆོག་གསུམ་གྱི་གདུང་བས་བ་པར་བྱ་བ་དང། ཁམས་གསུམ་གྱི་སྲིད་པ་ཡོངས་སུ་གཅད་པར་བྱ་བ་དང། ཕུང་པོ་དང། ཁམས་དང། སྐྱེ་མཆེད་གཅད་པར་བྱ་བ་དང་  
ཐམས་ཅད་མྱུར་དུ་འཇིགས་པ་མེད་པའི་མྱ་ངན་ལས་འདའ་བའི་གྲོང་ཁྱེར་དུ་གཟུང་བའི་ཕྱིར་ཇི་སྐད་བཤད་པ་བཞིན་དུ་མི་དགེ་བ་བཅུའི་ལས་ཀྱི་འབྲས་བུ་ཡོངས་སུ་སྤོང་ངོ།།  
  
  
༄༅། །དེ་བས་ན། རིགས་ཀྱི་བུ། གལ་ཏེ་ཡང་དག་པ་ཇི་ལྟ་བ་བཞིན་དུ་དགེ་བ་བཅུའི་ལས་ཀྱི་ལམ་འདི་མ་བསྒྲུབས་པར་མངོན་པར་འཚང་རྒྱ་བའམ། ཆུང་  
དུ་ན་ཡང་དག་པ་ཇི་ལྟ་བ་བཞིན་དུ་དགེ་བ་བཅུའི་ལས་ཀྱི་ལམ་འགའ་ཙམ་ཡང་མི་སྲུང་བར་ང་ནི་ཐེག་པ་ཆེན་པོ་ཡང་དག་པར་སྤྱོད་པའོ་ཞེའམ། ང་ནི་བླ་ན་མེད་པ་ཡང་དག་  
པར་རྫོགས་པའི་བྱང་ཆུབ་སྒྲུབ་པའོ་ཞེས་ཟེར་ན། གང་ཟག་དེ་ནི་ཤིན་ཏུ་བརྫུན་པར་སྨྲ་བ་སྟེ། ཕྱོགས་བཅུའི་སངས་རྒྱས་བཅོམ་ལྡན་འདས་ཀྱི་སྤྱན་སྔར་འཇིག་རྟེན་སླུ་བ་དང་  
འཛེམ་པ་དང། ངོ་ཚ་བ་མེད་པའང་སྟོང་པར་སྨྲ་ཞིང་ཆད་པར་ལྟ་བ། གླེན་པ་མི་ཤེས་པ་སླུ་བ་ཅན་ཡིན་ཏེ། དེ་ཚེ་འཕོས་ནས་ངན་སོང་དུ་ལྟུང་བར་ཤེས་པར་བྱའོ། །རིགས་ཀྱི་  
བུ༑ གང་ཚིག་ཏུ་བརྗོད་པ་ཙམ་མམ། མཉན་པ་ཙམ་གྱིས་ཆོག་སྟེ་དགེ་བ་བཅུའི་ལས་ཀྱི་ལམ་བསྒོམས་པའམ། ནན་ཏན་བྱ་མི་དགོས་པར་བྱང་ཆུབ་དང། མྱ་ངན་ལས་འདས་  
པར་ཐོབ་དུ་ཟིན་ན་ནི་བསྐལ་པ་གཅིག་ལ་ཡུད་ཙམ་ཐང་ཅིག་གིས་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་ཀྱི་སའི་ཁམས་ཀྱི་རྡུལ་ཕྲ་མོ་སྙེད་ཀྱི་སེམས་ཅན་ཐམས་ཅད་  
བྱང་ཆུབ་མངོན་པར་འཚང་རྒྱ་སྟེ། མྱ་ངན་ལས་འདས་པར་འགྱུར་བ་ཞིག་ན་དེ་ནི་དེ་ལྟ་བུའི་གནས་མེད་དོ། །དེ་ཅིའི་ཕྱིར་ཞེ་ན་དགེ་བ་བཅུའི་ལས་ཀྱི་ལམ་ནི་ཐེག་པ་ཆེན་པོའི་རྩ་  
  
  
བྱང་ཆུབ་ཀྱི་རྒྱུ་དང། མྱ་ངན་ལས་འདའ་བའི་ཐེམ་སྐས་ལྟ་བུའོ། །རིགས་ཀྱི་བུ། གལ་ཏེ་སེམས་སྐྱེད་པ་ཙམ་མམ་སྨོན་ལམ་བཏབ་པ་ཙམ་གྱིས་ཆོག་སྟེ། དགེ་བ་བཅུའི་ལས་  
ཀྱི་ལམ་གོམས་པར་ནན་ཏན་བྱ་མི་དགོས་པར་བྱང་ཆུབ་དང། ཡོངས་སུ་མྱ་ངན་ལས་འདའ་བར་ཐོབ་ཏུ་ཟིན་ན་ནི་བསྐལ་པ་གཅིག་ལ་ཡུད་ཙམ་ཐང་ཅིག་གིས་ཕྱོགས་བཅུའི་སངས་རྒྱས་  
ཀྱི་ཞིང་ཐམས་ཅད་སའི་ཁམས་ཀྱི་རྡུལ་ཕྲ་མོ་སྙེད་ཀྱི་སེམས་ཅན་དག་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱ་ཞིང་མྱ་ངན་ལས་འདའ་བར་འགྱུར་བ་ཞིག་ན་དེ་ནི་དེ་ལྟ་  
བུའི་གནས་མེད་དོ། །དེ་ཅིའི་ཕྱིར་ཞེ་ན། དགེ་བ་བཅུའི་ལས་ཀྱི་ལམ་ནི་འཇིག་རྟེན་དང། འཇིག་རྟེན་ལས་འདའ་བའི་འབྲས་བུའི་ཁྱད་པར་དང། ཡོན་ཏན་གྱི་རྒྱུར་འགྱུར་རོ། །རིགས་  
ཀྱི་བུ༑ གལ་ཏེ་དགེ་བ་བཅུའི་ལས་ཀྱི་ལམ་ལ་ནན་ཏན་དུ་མ་བྱས་ན་ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་ཀྱི་རྡུལ་ཕྲ་མོ་སྙེད་ཀྱི་བསྐལ་པར་བདག་ནི་ཐེག་པ་ཆེན་པོ་པའོ་ཞེས་  
ཟེར་ཏེ། འཆད་དམ། ཉན་ཏམ། སེམས་བསྐྱེད་དམ། སྨོན་ལམ་བཏབ་ཀྱང་བྱང་ཆུབ་དང། མྱ་ངན་ལས་འདའ་བ་འཐོབ་པར་མི་འགྱུར་ལ་གཞན་ཡང། འཁོར་བའི་སྡུག་བསྔལ་  
ལས་འདོན་མི་ནུས་སོ། །རིགས་ཀྱི་བུ། དགེ་བ་བཅུའི་ལས་ཀྱི་ལམ་ལ་ནན་ཏན་བྱས་པས་འཇིག་རྟེན་ན་རྒྱལ་རིགས་དང། བྲམ་ཟེ་ལ་སོགས་པ་རིགས་ཆེན་པོ་དང། རྒྱལ་ཆེན་རིས་  
  
  
༄༅། །བཞིའི་ལྷ་ནས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་སྟེང་གི་བར་དུ་ཡོད་པ་དང། ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པ་དང། བླ་ན་  
མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུའང་ཡོད་པར་འགྱུར་ཏེ། དེ་དག་ཀུན་ཀྱང་དགེ་བ་བཅུའི་ལས་ཀྱི་ལམ་ལ་ཤིན་ཏུ་ནན་ཏན་བྱེད་པའི་ཁྱད་པར་དང། བྱེ་བྲག་  
ལས་གྱུར་ཏོ། །དེ་བས་ན། རིགས་ཀྱི་བུ། གང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་འདོད་ན་དགེ་བ་བཅུའི་ལས་ཀྱི་ལམ་ལ་ནན་ཏན་གྱི་རྒྱན་གྱིས་བརྒྱན་  
ཏེ༑ མི་དགེ་བ་བཅུའི་སྔོམ་པ་ལ་མི་གནས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་འཚང་རྒྱའོ། །གང་མྱུར་དུ་ཐེག་པ་ཆེན་པོའི་སྤྱོད་ཡུལ་དུ་ཆུད་པར་འདོད་  
དམ༑ མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་འདོད་དམ། མྱུར་དུ་དགེ་བའི་ཆོས་ཐམས་ཅད་ཡོངས་སུ་རྫོགས་པར་འདོད་ན་སྔར་དགེ་བ་བཅུའི་ལས་  
ཀྱི་ལམ་ཤིན་ཏུ་བསྲུང་བར་བྱའོ། །དེ་ཅིའི་ཕྱིར་ཞེ་ན། དགེ་བ་བཅུའི་ལས་ཀྱི་ལམ་གྱིས་ནི་དགེ་བའི་ཆོས་ཐམས་ཅད་དང། ཡོན་ཏན་རྣམ་པར་གཞག་པའི་གཞི་དང། འཇིག་རྟེན་  
དང། འཇིག་རྟེན་ལས་འདའ་བའི་འབྲས་བུའི་མཆོག་ཐོབ་པར་བྱེད་པའི་རྒྱུ་ཡིན་ནོ། །དེ་བས་ན་དགེ་བ་བཅུའི་ལས་ཀྱི་ལམ་ལ་ཤིན་ཏུ་ནན་ཏན་བྱའོ། །དེ་ནས་བཅོམ་ལྡན་འདས་  
  
  
གསུངས་པ། སྲིད་པའི་སྡུག་བསྔལ་ཀུན་གཅོད་ཅིང། བྱང་ཆུབ་ཆེན་པོ་འཐོབ་འདོད་པ། །དགེ་བཅུའི་འཁོར་ལོའི་ནན་  
ཏན་ལ། །ལེ་ལོ་མ་བྱེད་བརྩོན་པར་གྱིས། །ཐེག་པ་གསུམ་གྱིས་དམ་ཆོས་དང། །ཐེག་པ་རྣམ་གསུམ་གང་ཟག་དང། །རབ་ཏུ་བྱུང་བ་ཐམས་ཅད་ལ། །འཁྲུལ་པ་མེད་པར་འཐོབ་པར་  
འགྱུར། །ཐེག་ཆེན་སྤྱོད་ལ་དད་མོས་ཤིང། །ཐམས་ཅད་འཁོར་གྱི་དབུགས་འབྱིན་པའི། །ཆོས་མཆོག་རྟོགས་ནས་ཞིང་དག་དེར། །བྱང་ཆུབ་ཆེན་པོ་མྱུར་དུ་འཐོབ། །གལ་ཏེ་སྲོག་  
གཅོད་ཡོངས་སྤངས་ན། །ཀུན་གྱིས་བཀུར་ཞིང་བླ་མར་བྱེད། །རྟག་ཏུ་ནད་མེད་ཚེ་ཡང་རིང། །བདེ་ཞིང་སྐྱིད་ལ་གནོད་པ་མེད། །སྐྱེ་བའི་གནས་ནི་ཐམས་ཅད་དུ། །སངས་རྒྱས་སྤྱོད་  
ཡུལ་ལམ་ལ་མོས། །སངས་རྒྱས་ཆོས་དང་དགེ་འདུན་མཐོང། །མྱུར་དུ་བླ་མེད་བྱང་ཆུབ་འཐོབ། །མ་བྱིན་ལེན་པ་ཡོངས་སྤངས་ན། །མཁས་པས་བཀུར་ཞིང་བླ་མར་བྱེད། །འདོད་ཆགས་  
སྐྱེ་བའི་ལམ་ཀུན་ཞི། །འདོད་ཆགས་མེད་པ་སྐྱེ་བར་འགྱུར། །སྐྱེ་བ་ཀུན་ཏུ་ལོངས་སྤྱོད་ལྡན། །སྦྱིན་བདག་ཆེན་པོར་དེ་འགྱུར་ཏེ་།རིན་ཆེན་མང་པོས་བརྒྱན་པ་དང། །ཡིད་འོང་སངས་  
རྒྱས་ཞིང་ཡང་འཐེབ། །འདོད་པས་ལོག་གཡེམ་ཡོངས་སྤངས་ན་།ཉོན་མོངས་དྲི་མ་ཞི་བར་འགྱུར། །འདོད་ཆགས་སྲིད་པའི་མཚོ་ཡང་སྐེམས། །རྣམ་དག་སངས་རྒྱས་ཞིང་མྱུར་  
  
  
༄༅། །འཐོབ། །སེམས་ཅན་རྣམ་པ་མང་པོ་ཡང། །འདོད་པའི་འདམ་ལས་འབྱིན་པར་འགྱུར། །ཐེག་ཆེན་ལ་ནི་རབ་བཀོད་ནས། །ཚངས་པའི་སྤྱད་ལ་སྤྱོད་དུ་  
བཙུད། །བརྫུན་དུ་སྨྲ་བ་ཡོངས་སྤངས་ན། །འཕགས་པའི་དབང་དང་ཡེ་ཤེས་འཐོབ། །རྟག་ཏུ་བདེན་པ་སྨྲ་བར་དགའ། །བརྫུན་དུ་འགྱུར་བའི་སྡུག་བསྔལ་འཇིལ། །ཚིག་གཅིག་  
ཚད་མར་བཙུགས་པས་ན། །སངས་རྒྱས་ཆོས་དང་དགེ་འདུན་མཐོང་།རྫུན་མི་སྨྲ་བ་བསྒོམས་པས་ན། །བྱང་ཆུབ་ཆེན་པོ་མྱུར་དུ་འཐོབ། །ཕྲ་མའི་ཚིག་སྨྲ་ཡོངས་སྤངས་ན། །དགེ་  
བའི་ཆོས་ཀྱི་སྣོད་དུ་འགྱུར། །སངས་རྒྱས་ཆོས་དང་དགེ་འདུན་མཐོང། །ཆད་པར་ལྟ་བར་ཡོད་མི་འགྱུར། །འཕགས་པའི་ཆགས་མེད་དགའ་བ་དང། །རིན་ཆེན་གཏེར་གྱི་གཟུངས་  
འཐོབ་ཅིང། །ཟབ་མོ་ཆོས་ཀྱི་རྒྱ་མཚོར་རིག་མྱུར་དུ་བླ་མེད་བྱང་ཆུབ་འཐོབ། །གལ་ཏེ་ཞེ་གཅོད་ཚིག་སྤངས་ཏེ། །འཇམ་ཞིང་མཉེན་པའི་ཚིག་སྨྲས་ན། །སེམས་ཅན་ཀུན་གྱིས་  
བཀུར་བར་འགྱུར། །སྔ་མའི་མི་དགེ་ལས་ཀྱང་ཞི། །འཁོར་རྣམས་རྟག་ཏུ་དགའ་བ་དང། །བྱང་ཆུབ་སེམས་དཔའི་སྟོན་པར་འགྱུར་།སངས་རྒྱས་མང་པོའི་སྤྱོད་ཡུལ་ཤེས། །ས་བཅུ་  
ལས་ཀྱང་འདའ་བར་འགྱུར། །ཀྱལ་བར་སྨྲ་བ་ཡོངས་སྤངས་ན་།མཁས་པས་བཀུར་ཞིང་བླ་མར་བྱེད། །གཞན་ལ་ཚིག་ཏུ་སྨྲ་བ་ཀུན། །ཡོན་ཏན་རྣམ་ལྔ་འཐོབ་པར་འགྱུར། །  
  
  
།འཕགས་པའི་ལམ་ཚོལ་སྤྲོ་བར་འགྱུར། །སངས་རྒྱས་རྒྱ་མཚོ་ཡོངས་རྫོགས་ཤིང། །ཐམས་ཅད་མཁྱེན་པ་མྱུར་དུ་འཐོབ། །གལ་ཏེ་ཆགས་སེམས་  
ཡོངས་སྤངས་ཏེ། །འཕགས་པ་རྣམས་ལ་མི་སྨོད་ཅིང། །དུར་སྨྲིག་གྱོན་ལ་མཆོད་པར་བྱེད། །ཐེག་པ་གསུམ་གྱི་བྱང་ཆུབ་སྒྲུབ། །རྟག་ཏུ་རྣམ་དག་ཞིང་དུ་སྐྱེ། །སྟོན་པའི་གནས་སུ་གནས་  
པར་འགྱུར། །བླ་མེད་ཐེག་པ་ལ་ཞོན་ཏེ། །རྒྱལ་བའི་ཡེ་ཤེས་མྱུར་དུ་འཐོབ། །གལ་ཏེ་གནོད་སེམས་ཡོངས་སྤངས་ཏེ། །གཅིག་ཏུ་བྱམས་པའི་སེམས་བསྒོམས་ན། །མཉམ་པར་བཞག་  
པའང་མྱུར་དུ་འཐོབ། །འཕགས་པའི་སྤྱོད་ཡུལ་མེད་པར་འགྱུར། །རྣམ་དག་སངས་རྒྱས་ཞིང་དུ་སྐྱེ། །ཉེས་པའི་སྐྱོན་རྣམས་ཀུན་དང་བྲལ། །དེ་ལ་གནས་ན་བྱང་ཆུབ་འཐོབ། །གནོད་  
སེམས་ཐམས་ཅད་སྤང་བར་བྱ། །ངན་པར་ལྟ་བ་ཡོངས་སྤངས་ཏེ་།རྣམ་དག་དད་པའི་སེམས་བསྒོམས་ན། །ཐེག་གསུམ་སྟོན་ལ་མོས་བྱེད་ཅིང། །སངས་རྒྱས་ཀུན་ལ་མཆོད་པ་  
བྱེད༑ ༑ངན་སོང་གསུམ་ལས་ཡོངས་ཐར་ཏེ། །འཕགས་པའི་དགེ་འདུན་རྣམས་དང་ཕྲད། །བྱང་ཆུབ་སེམས་དཔའི་ཡོན་ཏན་ལྡན། །ཡེ་ཤེས་མཆོག་ཀྱང་འཐོབ་པར་འགྱུར། །དགེ་  
བ་བཅུ་ཡི་ལས་ལམ་གྱིས། །བྱང་ཆུབ་མཆོག་ཐོབ་འགྱུར་ཞེས་གསུངས་།སྙོམས་པར་འཇུག་དང་གཟུངས་རྣམས་དང། །ས་དང་བཟོད་པ་སྐྱེ་བར་འགྱུར། །བདག་ཉིད་ཆེ་བའི་  
  
  
༄༅། །འཁོར་ལོ་འདིས། །ངན་སོང་ཐམས་ཅད་རབ་བཅོམ་ནས། །སྡིག་པའི་སྒྲིབ་པ་ཀུན་ཀྱང་ཆོམས། །མྱུར་དུ་བྱང་ཆུབ་ཆེན་པོ་ཐོབ་།འཕགས་པ་ཤིན་  
ཏུ་རྒྱས་པ་ཆེན་པོ་སའི་སྙིང་པོ་འཁོར་ལོ་བཅུ་པ་ཞེས་བྱ་བ་ལས། དགེ་བ་བཅུའི་ལས་ཀྱི་ལམ་ཞེས་བྱ་བའི་ལེའུ་སྟེ་དྲུག་པའོ།།།།རིགས་ཀྱི་བུ། གཞན་ཡང་  
བྱང་ཆུབ་སེམས་དཔའ་སེམས་དཔའ་ཆེན་པོ་ཟང་ཟིང་གི་སྦྱིན་པ་དེ་གོ་ཆ་ཆེན་པོའི་འཁོར་ལོ་རྣམ་པ་བཅུ་ཡོད་དེ། བྱང་ཆུབ་སེམས་དཔའ་སེམས་དཔའ་ཆེན་པོ་གང་འཁོར་ལོ་  
དེ་དང་ལྡན་ན་ཐོག་མ་སེམས་བསྐྱེད་པ་ནས་འདོད་པ་ལྔ་ཡོངས་སུ་བསལ་ཏེ། ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་ནས་ཉན་ཐོས་དང། རང་སངས་རྒྱས་  
ཐམས་ཅད་ཀྱི་བསོད་ནམས་ཀྱི་ཞིང་ཆེན་པོར་འགྱུར་བ་དང། ཉན་ཐོས་དང། རང་སངས་རྒྱས་ཀྱི་ཐེག་པ་པ་ཐམས་ཅད་ཀྱིས་མཆོད་པ་དང། སྲུང་བ་དང། བསྙེན་བཀུར་བྱེད་པར་འགྱུར་  
རོ༑ ༑བཅུ་གང་ཞེ་ན། འདི་ལྟ་སྟེ། རྣམ་པ་སྣ་ཚོགས་ཀྱི་ཟས་དང། སྐོམ་དང། གོས་དང། རིན་པོ་ཆེའི་རྒྱན་དང། བལ་གླང་དང། རྟ་དང། ཤིང་རྟ་དང། ལུས་ཀྱི་ཡན་ལག་དང་  
རྐང་པ་དང། ལག་པ་དང། རྣ་བ་དང། སྣ་དང། མགོ་དང། མིག་དང། རྐང་དང། ཀླད་རྒྱས་དང། པགས་པ་དང། རུས་པ་དང། ཤ་དང། ཁྲག་དང། ཡུལ་དང། སྲིད་དང་  
  
  
ཆུང་མ་དང། བྲན་ཕོ་དང། བྲན་མོ་དང། ཁང་ཁྱིམ་དང། ཞིང་འབྲོག་ལ་སོགས་པ་དེ་དག་ཐམས་ཅད་སྦྱིན་པ་དེ་རེ་རེ་བྱེད་པ་ན་ལུས་དང། སྲོག་ལ་མི་ལྟ་ཞིང་བདག་གཅིག་པུ་འཇིག་  
རྟེན་དང། འཇིག་རྟེན་ལས་འདས་པའི་བདེ་བ་འདོད་པའི་ཕྱིར་སེམས་བསྐྱེད་དེ་སྦྱིན་པ་བྱེད་པ་མ་ཡིན་གྱི། སེམས་ཅན་ཐམས་ཅད་ལ་བྱམས་པ་ཆེན་པོ་དང། སྙིང་རྗེ་ཆེན་པོའི་མྱུ་གུ་བསྐྱེད་པའི་  
ཕྱིར་སྦྱིན་པ་བྱིན་པའི་སེམས་བསྐྱེད་དོ། །ཐབས་མཁས་པ་དང་ཤེས་རབ་མཆོག་བསྐྱེད་པའི་ཕྱིར་སྦྱིན་པ་བྱིན་པའི་སེམས་བསྐྱེད་དོ། །སེམས་ཅན་ཐམས་ཅད་ལ་བྱམས་པ་ཆེན་པོ་ཕན་པ་  
དང༑ བདེ་བའི་དོན་གྱི་ཕྱིར་སྦྱིན་པ་བྱིན་པའི་སེམས་བསྐྱེད་དོ་།སེམས་ཅན་ཐམས་ཅད་ཀྱི་སྡུག་བསྔལ་བསལ་བའི་ཕྱིར་སྡིག་པ་བྱིན་པའི་སེམས་བསྐྱེད་དོ། །གཞན་ལས་སྤག་གོ་སྙམ་པ་  
མེད་པའི་སེམས་དང། བརླང་བ་མེད་པའི་སེམས་དང། ཕྲག་དོག་མེད་པའི་སེམས་དང། སེར་སྣ་དང། ཞུམ་པ་མེད་པའི་སེམས་ཀྱིས་སྦྱིན་པ་བྱིན་ནོ། །གང་སྦྱིན་པའི་  
དངོས་པོ་ཆེའང་རུང། ཆུང་ཡང་རུང། ཆུང་དུ་ན་ཟན་ཆངས་གཅིག་ཙམ་གྱི་སྦྱིན་པ་བྱས་ནའང་རྣམ་པར་སྨིན་པའི་འབྲས་བུ་ལ་མི་རེ་བར་སྦྱིན་པ་བྱིན་པའི་སེམས་བསྐྱེད་དོ། །ཉན་ཐོས་ཀྱི་  
ཐེག་པའི་འབྲས་བུ་ལ་མི་རེ་བར་སྦྱིན་པ་བྱིན་པའི་སེམས་བསྐྱེད་དོ། །རང་སངས་རྒྱས་ཀྱི་ཐེག་པའི་འབྲས་བུ་ལ་མི་རེ་བར་སྦྱིན་པ་བྱིན་པའི་སེམས་བསྐྱེད་དོ། །གང་སྦྱིན་པའི་དངོས་པོ་དེ་  
  
  
༄༅། །ཆེའང་རུང། ཆུང་ཡང་རུང། ཆུང་དུ་ན་ཟན་ཆངས་གཅིག་ཙམ་གྱི་སྦྱིན་པ་བྱས་ནའང་རྣམ་པ་ཐམས་ཅད་མཁྱེན་པའི་ཡེ་ཤེས་སུ་བསྔོ་ཞིང་སྦྱིན་པ་བྱིན་པའི་  
སེམས་བསྐྱེད་དོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་ཟང་ཟིང་གི་སྦྱིན་པའི་གོ་ཆ་ཆེན་པོའི་འཁོར་ལོ་རྣམ་པ་བཅུ་པོ་དེ་དང་ལྡན་ན། ཐོག་མ་སེམས་བསྐྱེད་  
པ་ན་འདོད་པ་རྣམ་པ་ལྔ་ཡོངས་སུ་བསལ་བའི་ཕྱིར་ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་པ་དང། ཉན་ཐོས་དང། རང་སངས་རྒྱས་ཐམས་ཅད་ཀྱིས་  
བསོད་ནམས་ཆེན་པོའི་ཞིང་དུ་འགྱུར་བ་དང། ཉན་ཐོས་དང། རང་སངས་རྒྱས་ཀྱི་ཐེག་པ་པ་ཐམས་ཅད་ཀྱིས་མཆོད་ཅིང་བསྙེན་བཀུར་བྱ་བ་དང། ཡོངས་སུ་བསྲུང་བར་འགྱུར་རོ། །  
དེ་ཅིའི་ཕྱིར་ཞེ་ན། ཉན་ཐོས་དང། རང་སངས་རྒྱས་ཀྱིས་སྦྱིན་པ་བྱིན་པའི་སེམས་བསྐྱེད་པ་ནི་བྱམས་པ་དང། སྙིང་རྗེ་ཆེན་པོའི་སེམས་མེད་ཀྱི། བདག་གི་དབུལ་བ་དེ་སྤོང་བ་  
དང༑ བདག་སྡུག་བསྔལ་ལས་ཐར་བ་དང། བདག་བདེ་བ་ཐོབ་པར་བྱ་བ་དང། བདག་མྱ་ངན་ལས་འདའ་བར་བྱ་བའི་ཕྱིར་སྦྱིན་པ་བྱེད་དེ། སེམས་ཅན་ཐམས་ཅད་ཀྱི་ཕྱིར་  
སྦྱིན་པ་བྱེད་པ་ནི་མ་ཡིན་ནོ། །བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་བྱིན་ན་ནི་བྱམས་པ་དང། སྙིང་རྗེ་ཆེན་པོའི་སེམས་ཀྱིས་སེམས་ཅན་ཐམས་ཅད་ཀྱི་དབུལ་ཕོངས་  
  
  
སེམས་ཅན་ཐམས་ཅད་སྡུག་བསྔལ་ལས་གདོན་པ་དང། སེམས་ཅན་ཐམས་ཅད་བདེ་བ་ཐོབ་པར་བྱེད་པ་དང། སེམས་ཅན་ཐམས་ཅད་མྱ་ངན་ལས་བཟླ་བའི་ཕྱིར་  
སྦྱིན་པ་བྱེད་ཀྱི། བདག་འབའ་ཞིག་གི་ཕྱིར་སྦྱིན་པ་སྤྱོད་པ་མ་ཡིན་ནོ། །དེ་ལྟ་བས་ན་ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་པ། ཉན་ཐོས་དང། རང་སངས་རྒྱས་  
ཐམས་ཅད་ཀྱི་བསོད་ནམས་ཀྱི་ཞིང་ཆེན་པོར་འགྱུར་བ་དང། ཉན་ཐོས་དང། རང་སངས་རྒྱས་ཀྱི་ཐེག་པ་པ་ཐམས་ཅད་ཀྱིས་མཆོད་པ་དང། བསྙེན་བཀུར་བྱེད་ཅིང་ཡོངས་སུ་སྲུང་  
བར་འགྱུར་རོ། །བྱང་ཆུབ་སེམས་དཔའ་སེམས་དཔའ་ཆེན་པོ་གང་ཟང་ཟིང་གི་སྦྱིན་པའི་ཕ་རོལ་ཏུ་ཕྱིན་པར་སྤྱོད་པ་ན་འདོད་པ་རྣམ་ལྔའི་མཆོག་ལ་སེམས་མི་ཆགས་ཏེ། བདག་ཉིད་  
དབང་བ་བདེ་བའི་ཡོ་བྱད་ཐམས་ཅད་སེམས་ཅན་ཀུན་ལ་སྦྱིན་པ་བྱེད་དེ། སེམས་ཅན་ཐམས་ཅད་ཡོངས་སུ་སྡུད་པའི་སེམས་དང། བདག་གི་སྡུག་བསྔལ་ཐམས་ཅད་ལ་ཇི་མི་སྙམ་  
པའི་བཟོད་པའི་སེམས་དང། སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱ་བའི་སེམས་དང། སེམས་ཅན་ཐམས་ཅད་ལ་བདེ་བ་སྦྱིན་པའི་སེམས་དང། སེམས་ཅན་ཐམས་  
ཅད་མྱ་ངན་ལས་བཟླ་བའི་སེམས་ལ་གནས་ཏེ་སྦྱིན་པ་བྱེད་དོ། །དེ་བས་ན་ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་པ་ཉན་ཐོས་དང། རང་སངས་རྒྱས་ཐམས་  
  
  
༄༅། །ཅད་ཀྱི་བསོད་ནམས་ཀྱི་ཞིང་ཆེན་པོར་འགྱུར་བ་དང་ཉན་ཐོས་དང། རང་སངས་རྒྱས་ཀྱི་ཐེག་པ་པ་ཐམས་ཅད་ཀྱིས་མཆོད་པ་དང། བསྙེན་བཀུར་  
དང། སྲུང་བ་བྱེད་པར་འགྱུར་རོ། །རིགས་ཀྱི་བུ། གལ་ཏེ་འདོད་པ་ལྔ་ལ་སེམས་མི་ཆགས་ཤིང་བྱམས་པ་དང། སྙིང་རྗེ་ཆེན་པོས་སྦྱིན་པ་བྱེད་ན་བྱང་ཆུབ་སེམས་དཔའ་སེམས་  
དཔའ་ཆེན་པོ་ཞེས་བྱའོ། །ཉན་ཐོས་དང། རང་སངས་རྒྱས་ཀྱི་བསོད་ནམས་ཀྱི་ཞིང་ཡང་དག་པ་ཞེས་བྱའོ། །གལ་ཏེ་འཇིག་རྟེན་གྱི་འདོད་པ་རྣམ་ལྔའང་མ་སྤངས་ལ་བྱམས་པ་དང་  
སྙིང་རྗེ་ཆེན་པོའང་མེད་པར་སྦྱིན་པ་བྱེད་ན་སྦྱིན་པའི་དངོས་པོ་ཚད་མེད་གྲངས་མེད་དཔག་ཏུ་མེད་པ་བཏང་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་མི་བྱ་སྟེ། ཉན་  
ཐོས་དང། རང་སངས་རྒྱས་ཀྱི་བསོད་ནམས་ཀྱི་ཞིང་ཡང་དག་པའང་མ་ཡིན་པས་སྦྱིན་པ་འདི་ནི་འཕགས་པ་རྣམས་ཀྱི་ཕྱག་རྒྱས་བཏབ་པ་མ་ཡིན་ནོ། །དེ་བས་ན་འཇིག་རྟེན་གྱི་  
འདོད་པ་ལྔ་སྤངས་ཏེ། བྱམས་པ་དང། སྙིང་རྗེ་ཆེན་པོ་དང་ལྡན་པས་སྦྱིན་པ་བྱའོ། །གལ་ཏེ་འཇིག་རྟེན་གྱི་འདོད་པ་ལྔའང་མ་སྤངས་ལ་བྱམས་པ་དང། སྙིང་རྗེ་ཆེན་པོའང་མེད་  
པར་སྦྱིན་པ་བྱེད་ན་བྱང་ཆུབ་སེམས་དཔའ་ཞེས་ཀྱང་མི་བྱ་ལ་བསོད་ནམས་ཀྱི་ཞིང་ཡང་དག་པའང་མ་ཡིན་ནོ། །རིགས་ཀྱི་བུ། འདོད་པ་རྣམ་པ་ལྔ་ལ་ཆགས་པས་སྦྱིན་པ་བྱེད་  
  
  
ཞི་བར་མི་འགྱུར་ན་སེམས་ཅན་ཐམས་ཅད་ཀྱི་སྡུག་བསྔལ་ཚད་མེད་པ་བསལ་བ་ལྟ་ཅི་སྨོས། དེ་ནས་བཅོམ་ལྡན་འདས་ཀྱིས་  
དོན་འདི་དག་གསལ་བར་བཟླས་པའི་ཕྱིར་ཚིགས་སུ་བཅད་དེ་བཀའ་སྩལ་པ། ཟང་ཟིང་སྦྱིན་པའི་འཁོར་ལོ་ལྡན་པ། །མཁས་པ་བསམ་པ་དག་པའི་མོས་པས། །འདོད་པ་རྣམ་ལྔ་དག་  
ནི་སྤངས་ཏེ། །སེམས་ཅན་ཀུན་ལ་ཕན་དང་བདེ་བྱེད། །སེམས་ཅན་ཀུན་ལ་བདེ་བའི་ཕྱིར་གྱི། །རྣམ་སྨིན་འབྲས་བུ་རེ་ཕྱིར་མ་ཡིན་།སྦྱིན་པའི་དངོས་པོ་བྱིན་པ་ཆུང་ཡང། །ཡང་དག་  
བསོད་ནམས་ཞིང་དུ་དེ་འགྱུར། །སྦྱིན་པའི་དངོས་པོ་མང་དུ་བྱས་ཀྱང། །འདོད་པ་རྣམ་ལྔ་དག་ལ་གནས་ན། །འཕགས་པ་དག་གི་ཕྱག་རྒྱས་མ་བཏབ། །མ་ངེས་པ་ཡི་ཚོགས་ལ་  
གནས་འགྱུར། །སྦྱིན་པའི་དངོས་པོ་བྱིན་པ་ཆུང་ཡང། །འདོད་པའི་ལྔ་ལ་མི་གནས་པ་ནི། །ཉན་ཐོས་དག་དང་རང་རྒྱལ་བ་ཡི་།ཡང་དག་བསོད་ནམས་ཞིང་དུ་དེ་འགྱུར། །དེ་  
བས་འདོད་པ་རྣམ་ལྔ་སྤངས་ལ། །རྟག་ཏུ་རྣམ་དག་སྦྱིན་པ་བྱེད་ཅིང། །སེམས་ཅན་ཀུན་ལ་བདེ་བ་བྱས་ན། །ཡང་དག་བསོད་ནམས་ཞིང་དུ་དེ་འགྱུར། །རིགས་ཀྱི་བུ། གཞན་ཡང་  
བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཀྱི་སྦྱིན་པའི་གོ་ཆ་ཆེན་པོའི་འཁོར་ལོ་རྣམ་པ་བཅུ་ཡོད་དེ། བྱང་ཆུབ་སེམས་དཔའ་སེམས་དཔའ་ཆེན་པོ་འཁོར་ལོ་དེ་དང་  
  
  
༄༅། །ལྡན་ན་ཐོག་མ་སེམས་བསྐྱེད་ནས་འདོད་པ་རྣམ་ལྔ་ཡོངས་སུ་བསལ་བའི་ཕྱིར་མྱུར་དུ་ཉི་མའི་སྒྲོན་མའི་འོད་ཅེས་བྱ་བའི་ཏིང་ངེ་འཛིན་ཐོབ་ཅིང་ཉན་  
ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་པ། ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་ནམས་ཆེན་པོའི་ཞིང་དུ་འགྱུར་བ་དང། ཉན་ཐོས་  
དང། རང་སངས་རྒྱས་ཀྱི་ཐེག་པ་པ་ཐམས་ཅད་ཀྱིས་མཆོད་པ་དང། བསྲུང་བ་དང། བསྙེན་བཀུར་བྱ་བར་འགྱུར་རོ། །བཅུ་གང་ཞེ་ན། འདི་ལྟ་སྟེ། དེ་བཞིན་གཤེགས་  
པ་རྣམས་ཀྱིས་བསྟན་པ་དམ་པའི་ཆོས་ཉན་ཐོས་ཀྱི་ཐེག་པ་དང་ལྡན་པའི་དམ་པའི་ཆོས་དང། རང་སངས་རྒྱས་ཀྱི་ཐེག་པ་དང་ལྡན་པའི་དམ་པའི་ཆོས་དང། ཐེག་པ་ཆེན་པོ་  
དང་ལྡན་པའི་དམ་པའི་ཆོས་དང། འཇིག་རྟེན་གྱི་ཆོས་དང། འཇིག་རྟེན་ལས་འདས་པའི་ཆོས་དང། ཟག་པ་དང་བཅས་པའི་ཆོས་དང་ཟག་པ་ཟད་པའི་ཆོས་དང། འདུས་  
བྱས་ཀྱི་ཆོས་དང། འདུས་མ་བྱས་ཀྱི་ཆོས་དང། གཉིས་སུ་མེད་པའི་ཆོས་རྣམས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་རྣམ་པ་བཅུ་པོ་འདི་ལ་དད་ཅིང་གུས་  
པར་བྱེད་པ་དང། ཇི་སྐད་ཐོས་པ་རྣམས་ཅི་ནུས་སུ་གཟུངས་སུ་འཛིན་ཅིང་ཡིད་ལ་བྱེད་དོ། །རབ་ཏུ་རྟོག་གོ་མཐར་ཁོང་དུ་ཆུད་པར་བྱེད་ཅིང་གཞན་དག་ལའང་ཅི་རིགས་པར་སྟོན་  
  
  
།ནམ་ཆོས་སྟོན་པའི་ཚེ་ན་ཕྲག་དོག་མེད་པའི་སེམས་དང། སེར་སྣ་མེད་པའི་སེམས་དང། ང་རྒྱལ་མེད་པའི་སེམས་དང། རྙེད་པ་མི་རེ་བའི་སེམས་དང། གཞན་མི་  
སྨོད་པའི་སེམས་དང། བདག་མི་བསྟོད་པའི་སེམས་དང། བསྟི་སྟང་དང་བཅས་པའི་སེམས་དང། ཕན་པའི་སེམས་དང། བྱམས་པ་ཆེན་པོའི་སེམས་དང། སྙིང་རྗེ་ཆེན་པོའི་སེམས་  
སུ་བྱའོ༑ ༑ཉན་ཐོས་ཀྱི་ཐེག་པ་ཅན་གྱི་གང་ཟག་ལ་ནི་ཉན་ཐོས་ཀྱི་ཆོས་སྟོན་ཅིང་འཆད་ཀྱི། དེ་ལ་རང་སངས་རྒྱས་ཀྱི་ཆོས་སམ། ཐེག་པ་ཆེན་པོའི་ཆོས་ཀྱིས་མ་ཡིན་པ་དང། རང་སངས་  
རྒྱས་ཀྱི་ཐེག་པ་ཅན་གྱི་གང་ཟག་ལ་ནི་རང་སངས་རྒྱས་ཀྱི་ཐེག་པའི་ཆོས་སྟོན་གྱི། ཉན་ཐོས་ཀྱི་ཐེག་པའི་ཆོས་སམ། ཐེག་པ་ཆེན་པོའི་ཆོས་ཀྱིས་མ་ཡིན་པ་དང། ཐེག་པ་ཆེན་པོའི་གང་ཟག་  
ལ་ནི་ཐེག་པ་ཆེན་པོའི་ཆོས་སྟོན་གྱི། ཉན་ཐོས་དང། རང་སངས་རྒྱས་ཀྱི་ཐེག་པ་པའི་ཆོས་ཀྱིས་མ་ཡིན་པ་དང། སེམས་ཅན་གྱི་དབང་པོ་དང། སྣོད་ཇི་ལྟ་བ་བཞིན་དུ་དམ་པའི་ཆོས་སྟོན་  
གྱི༑ དབང་པོ་དང་སྣོད་དུ་མ་གྱུར་པ་ལ་ཆོས་མི་སྟོན་ཏོ། །གང་ཐེག་པ་ཆེན་པོའི་སེམས་ཅན་ལ་རང་སངས་རྒྱས་ཀྱི་ཐེག་པ་སྤྱོད་ཅིག་བར་རམ། ཉན་ཐོས་ཀྱི་ཐེག་པ་སྤྱོད་ཅིག་པར་མི་སྐུལ་  
ལོ༑ ༑རང་སངས་རྒྱས་ཀྱི་ཐེག་པ་ཅན་གྱི་སེམས་ཅན་ལ་སྐབས་ཁ་ཅིག་ཏུ་ཐེག་པ་ཆེན་པོའི་སྤྱོད་པ་ལ་ནན་ཏན་བྱོས་ཤིག་ཅེས་སྐུལ་བའི་སྐབས་ནི་ཡོད་དེ། ཉན་ཐོས་ཀྱི་ཐེག་པ་ཅན་གྱི་  
  
  
༄༅། །སེམས་ཅན་ལ་སྐབས་ཁ་ཅིག་ཏུ་རང་སངས་རྒྱས་ཀྱི་ཐེག་པའི་སྤྱོད་པ་དང། ཐེག་པ་ཆེན་པོའི་སྤྱོད་པ་ལ་ནན་ཏན་གྱིས་ཤིག་ཅེས་སྐུལ་བའི་སྐབས་ཀྱང་ཡོད་  
དེ༑ དེ་བཞིན་གཤེགས་པའི་བསྟན་པའི་དམ་པའི་ཆོས་ཆུང་དུ་ན་ཚིགས་སུ་བཅད་པ་གཅིག་གམ། ཚིགས་སུ་བཅད་པ་ཕྱེད་ཙམ་ལའང་ཤིན་ཏུ་དད་ཅིང་བཀུར་སྟི་བྱེད་ཀྱི། དེ་ལ་  
འྥྱའམ། སྐུར་བའམ། བགེགས་སམ། བར་ཆད་མི་བྱེད་དེ། ཆོས་སྟོན་པ་ལ་སངས་རྒྱས་དང་འདྲ་བར་འདུ་ཤེས་པ་དང། ཆོས་ཉན་པའི་འཁོར་རྣམས་ལ་ནད་པ་དང་འདྲ་བར་  
འདུ་ཤེས་པ་དང། གང་འཆད་པའི་ཆོས་ལ་སྨན་བཟང་པོ་དང་འདྲ་བར་འདུ་ཤེས་ཤིང་འདོད་པ་རྣམ་པ་ལྔ་ཡོངས་སུ་བཅད་དེ་རེ་བ་མེད་པས་དམ་པའི་ཆོས་སྟོན་ཏོ། །རིགས་ཀྱི་བུ་  
འདི་དག་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་ཆོས་ཀྱི་སྦྱིན་པའི་གོ་ཆ་ཆེན་པོའི་འཁོར་ལོ་རྣམ་པ་བཅུ་ཞེས་བྱའོ་།བྱང་ཆུབ་སེམས་དཔའ་སེམས་དཔའ་ཆེན་པོ་གང་  
འཁོར་ལོ་དེ་དང་ལྡན་ན་འདོད་པ་ལྔ་ཡོངས་སུ་བསལ་ཏེ། མྱུར་དུ་ཉི་མའི་སྒྲོན་མའི་འོད་ཅེས་བྱ་བའི་ཏིང་ངེ་འཛིན་ཐོབ་ཅིང་ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་  
འདས་པ་དང། ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་དུ་འགྱུར་བ་དང། ཉན་ཐོས་དང། རང་སངས་རྒྱས་ཀྱི་ཐེག་པ་པ་ཐམས་ཅད་ཀྱིས་མཆོད་  
  
  
བསྲུང་བ་དང། བསྙེན་བཀུར་བྱེད་པར་འགྱུར་རོ། །དེ་ནས་བཅོམ་ལྡན་འདས་ཀྱིས་དོན་འདི་དག་གསལ་བར་བཟླས་པའི་ཕྱིར་ཚིགས་སུ་བཅད་དེ་བཀའ་སྩལ་པ། མཁས་པ་ཆོས་  
ཀྱི་སྦྱིན་པ་སྤྱོད་པ་དག་སྣོད་བཞིན་ཐེག་པ་གསུམ་གྱི་ཆོས་སྟོན་ཏོ། །ཐེག་པ་གཞན་དག་དེ་ལ་སྟོན་མི་བྱེད། །ཐོས་ནས་དེ་ལ་འཕྱ་ཞིང་སྐུར་མི་འགྱུར། །དབང་པོ་སྣོད་བཞིན་དམ་པའི་ཆོས་  
སྟོན་གྱི། །དབང་པོ་སྣོད་མིན་དག་ལ་མ་ཡིན་ནོ། །སོ་སོར་ཇི་ལྟར་ཅི་ལ་མོས་པ་བཞིན། །དེ་དང་དེ་ཡི་ཆོས་སྟོན་མགུ་བར་བྱེད། །ཐེག་པ་ཆེན་པོ་སྤྱོད་པའི་གང་ཟག་ལ། །ཐེག་པ་རྣམ་པ་གཉིས་  
ཀྱི་ཆོས་མི་བསྟན། །བར་བར་ཐེག་པ་གཉིས་ཀྱི་གང་ཟག་ལ། །ཐེག་པ་འབྲིང་དང་རབ་ཀྱི་ཆོས་སྟོན་ཏོ། །ཤིན་ཏུ་དད་ཅིང་གུས་པས་ཆོས་མཉན་གྱི། །དེ་ལ་འཕྱ་ཞིང་སྐུར་བར་མི་བྱའོ། །  
ཆོས་སྨྲ་བ་ལ་མཆོད་པ་བྱེད་པ་ནི། །སངས་རྒྱས་འདྲ་བར་དེ་ལ་འདུ་ཤེས་བསྐྱེད། །ཀུན་ནས་ཉོན་མོངས་པ་ཡི་ནད་བསལ་ཕྱིར། །དམ་པའི་ཆོས་ཀྱི་སྨན་དག་ཉན་པར་བསྐུལ། །ཁེ་དང་  
གྲགས་པ་ཤིན་ཏུ་རིང་སྤངས་ཏེ། །དམ་པའི་ཆོས་དག་བསྟན་ཅིང་བཤད་པར་བྱ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོའི་ཚུལ་ཁྲིམས་རྣམ་པར་  
དག་པ་གོ་ཆ་ཆེན་པོའི་འཁོར་ལོ་ཡོད་དེ། བྱང་ཆུབ་སེམས་དཔའ་སེམས་དཔའ་ཆེན་པོ་གང་འཁོར་ལོ་དེ་དང་ལྡན་ན། ཐོག་མ་སེམས་བསྐྱེད་ནས་འདོད་པ་ལྔ་ཡོངས་སུ་བསལ་ཏེ་  
  
  
༄༅། །ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་པ། ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཆེན་པོར་  
འགྱུར་བ་དང། ཉན་ཐོས་དང། རང་སངས་རྒྱས་ཀྱི་ཐེག་པ་ཐམས་ཅད་ཀྱིས་མཆོད་པ་དང། བསྲུང་བ་དང། བསྙེན་བཀུར་བྱ་བར་འགྱུར། དེ་ལ་ཇི་ལྟར་ན་ཚུལ་ཁྲིམས་  
རྣམ་པར་དག་པ་གོ་ཆ་ཆེན་པོའི་འཁོར་ལོ་ཞེ་ན། རིགས་ཀྱི་བུ་བྱང་ཆུབ་སེམས་དཔའི་ཚུལ་ཁྲིམས་རྣམ་པར་དག་པ་རྣམ་པ་གཉིས་ཏེ། ཐུན་མོང་བ་དང། ཐུན་མོང་བ་མ་  
ཡིན་པའོ། །དེ་ལ་ཇི་ལྟར་ན་བྱང་ཆུབ་སེམས་དཔའི་ཚུལ་ཁྲིམས་རྣམ་པར་དག་པའི་འཁོར་ལོ་ཐུན་མོང་པ་ཞེ་ན། གང་ཁྱིམ་ན་གནས་པ་དགེ་བསྙེན་པ་དང། དགེ་བསྙེན་མའི་ཚུལ་  
ཁྲིམས་ཀྱི་སྡོམ་པ་བླངས་པའམ། ཡང་ན་རབ་ཏུ་བྱུང་བ་སོ་སོར་ཐར་པའི་ཚུལ་ཁྲིམས་ཀྱིས་བསྙེན་པར་རྫོགས་པ་སྟེ། སྡོམ་པ་འདི་དང། སོ་སོར་ཐར་པའི་ཚུལ་ཁྲིམས་འདི་ནི་བྱང་ཆུབ་  
སེམས་དཔའི་ཚུལ་ཁྲིམས་རྣམ་པར་དག་པའི་འཁོར་ལོ་ཐུན་མོང་བ་སྟེ། ཉན་ཐོས་དང། རང་སངས་རྒྱས་ཐམས་ཅད་དང་ཐུན་མོང་བ་ཡིན་ནོ། །བྱང་ཆུབ་སེམས་དཔའ་ཚུལ་ཁྲིམས་  
ཀྱི་འཁོར་ལོ་རྣམ་པར་དག་པ་འདིའི་དབང་གིས་སེམས་ཅན་ཐམས་ཅད་ཀྱི་ཀུན་ནས་ཉོན་མོངས་པ་ཆོད་པར་རམ། ལོག་པར་ལྟ་བ་སིལ་བར་རམ། ལས་ཀྱི་སྒྲིབ་པ་དང། འཁོར་བ་  
  
  
གོ་ཆ་ཆེན་པོའི་འཁོར་ལོ་ཞེས་ཀྱང་མི་བྱ། །བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་ཀྱང་མི་བྱ་སྟེ། ཉན་ཐོས་དང། རང་སངས་རྒྱས་ཐམས་ཅད་ཀྱི་  
བསོད་ནམས་ཀྱི་ཞིང་ཡང་དག་པ་མ་ཡིན་ནོ། །དེ་ལ་ཇི་ལྟར་ན་བྱང་ཆུབ་སེམས་དཔའི་ཚུལ་ཁྲིམས་རྣམ་པར་དག་པ་གོ་ཆ་ཆེན་པོའི་འཁོར་ལོ་ཐུན་མོང་མ་ཡིན་པ་ཞེ་ན། གང་བྱང་ཆུབ་  
སེམས་དཔའ་རྣམས་ཕྱོགས་བཅུའི་སེམས་ཅན་ཐམས་ཅད་ལ་མཉམ་པ་ཉིད་ཀྱི་སེམས་དང། གནོད་པ་མེད་པའི་སེམས་དང། འཁོན་དུ་འཛིན་པ་མེད་པའི་སེམས་ཀྱིས་རྣམ་པར་དག་  
པའི་ཚུལ་ཁྲིམས་སྲུང་ངོ། །ཚུལ་ཁྲིམས་དང། ཚུལ་ཁྲིམས་ངན་པ་ཅན་དང། སྦྱིན་པ་དང། སེར་སྣ་དང། བྱམས་པ་དང། ཞེ་སྡང་དང། བརྩོན་འགྲུས་དང། ལེ་ལོ་ཅན་རབ་འབྲིང་  
ཐ་མ་ཀུན་ལ་བྱེ་བྲག་མི་འབྱེད་པའི་སེམས་དང། ཁྱད་པར་མེད་པའི་འདུ་ཤེས་ཀྱིས་ཚུལ་ཁྲིམས་ཡོངས་སུ་སྲུང་ངོ། །ཁམས་གསུམ་གྱི་སེམས་ཅན་ཐམས་ཅད་ལ་ཞེ་སྡང་མེད་པ་  
དང༑ ཁོང་ཁྲོ་བ་མེད་པ་དང། ངན་པར་སྤྱོད་པ་མེད་པས་ཚུལ་ཁྲིམས་ཡོངས་སུ་སྲུང་ངོ། །སྲིད་པ་གསུམ་གྱི་ཕུང་པོ་དང། ཁམས་དང། སྐྱེ་མཆེད་ལ་རྣམ་པར་རྟོག་པ་མེད་པས་  
ཚུལ་ཁྲིམས་ཡོངས་སུ་སྲུང་ངོ། །འདོད་པའི་ཁམས་ལ་མི་གནས་པར་ཚུལ་ཁྲིམས་སྲུང་ངོ། །གཟུགས་ཡོད་པའི་ཁམས་ལ་མི་གནས་པར་ཚུལ་ཁྲིམས་སྲུང་ངོ། །གཟུགས་མེད་  
  
  
༄༅། །པའི་ཁམས་ལ་མི་གནས་པར་ཚུལ་ཁྲིམས་སྲུང་ངོ། གཟུགས་མེད་པའི་ཁམས་ལ་མི་གནས་པར་ཚུལ་ཁྲིམས་སྲུང་ངོ། །སྲིད་པའི་རྣམ་པར་སྨིན་པའི་  
འབྲས་བུ་ཐམས་ཅད་ལ་མི་གནས་པར་ཚུལ་ཁྲིམས་སྲུང་ངོ། །རྙེད་པ་དང། མི་རྙེད་པ་ལ་མི་གནས་པར་ཚུལ་ཁྲིམས་སྲུང་ངོ། །འདུ་བྱེད་རྣམས་ལ་མི་གནས་པར་ཚུལ་ཁྲིམས་སྲུང་  
སྟེ༑ འདི་དག་ནི་བྱང་ཆུབ་སེམས་དཔའི་ཚུལ་ཁྲིམས་རྣམ་པར་དག་པ་གོ་ཆ་ཆེན་པོའི་འཁོར་ལོ་ཐུན་མོང་མ་ཡིན་པ་ཞེས་བྱའོ། །རིགས་ཀྱི་བུ། བྱང་ཆུབ་སེམས་དཔའ་སེམས་  
དཔའ་ཆེན་པོ་གང་ཚུལ་ཁྲིམས་རྣམ་པར་དག་པ་གོ་ཆ་ཆེན་པོའི་འཁོར་ལོ་འདི་དང་ལྡན་ན་ཐོག་མ་སེམས་བསྐྱེད་ནས་འདོད་པ་ལྔ་ཡོངས་སུ་བསལ་ཏེ། བྱང་ཆུབ་སེམས་དཔའ་སེམས་  
དཔའ་ཆེན་པོ་ཞེས་བྱའོ། །ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་ཤིང་ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཆེན་པོར་  
འགྱུར་བ་དང། ཉན་ཐོས་དང། རང་སངས་རྒྱས་ཀྱི་ཐེག་པ་ཐམས་ཅད་ཀྱིས་མཆོད་པ་དང། བསྲུང་བ་དང། བསྙེན་བཀུར་བྱ་བར་འགྱུར་རོ། །དེ་ནས་བཅོམ་ལྡན་འདས་ཀྱིས་  
དོན་འདི་དག་གསལ་བར་བཟླས་པའི་ཕྱིར་ཚིགས་སུ་བཅད་དེ་བཀའ་སྩལ་པ། ཁྱིམ་ན་གནས་ཤིང་སྡོམ་པ་ལེན་པ། །རང་བྱུང་སོ་སོར་ཐར་པའི་ཚུལ་ཁྲིམས། །ཐེག་པ་གཉིས་  
  
  
།བྱང་ཆུབ་ཆེན་པོ་ཞེས་ནི་མི་བྱ་།མཁས་པ་སྟོང་པ་ཉིད་ཆོས་སྒོམ་པ། །འཇིག་རྟེན་ཀུན་ལ་མི་རྟེན་མི་གནས། །སྲིད་པ་ཀུན་ལ་གནས་མ་ཡིན་པར། །རྣམ་པར་དག་  
པའི་ཚུལ་ཁྲིམས་སྲུང་ངོ། །མཚན་མ་སྤོང་བའི་ཚུལ་ཁྲིམས་དག་ནི། །ཆགས་པ་མེད་དེ་ཟག་པ་ཀུན་མེད། །ཚུལ་ཁྲིམས་འདི་ལྔ་སྲུང་བ་དག་ནི། །ཡང་དག་བསོད་ནམས་ཞིང་ཞེས་དེ་བྱ།།  
རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོའི་བཟོད་པའི་གོ་ཆ་ཆེན་པོའི་འཁོར་ལོ་ཞེས་བྱ་བ་ཡོད་དེ། བྱང་ཆུབ་སེམས་དཔའ་སེམས་དཔའ་ཆེན་པོ་གང་  
འཁོར་ལོ་འདི་དང་ལྡན་ན་ཐོག་མ་སེམས་བསྐྱེད་ནས་འདོད་པ་ལྔ་ཡོངས་སུ་བསལ་ཏེ། ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་པ༑ ཉན་ཐོས་དང། རང་སངས་  
རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཆེན་པོར་འགྱུར་བ་དང་ཉན་ཐོས་དང། རང་སངས་རྒྱས་ཀྱི་ཐེག་པ་ཐམས་ཅད་ཀྱིས་མཆོད་པ་དང། བསྲུང་བ་དང། བསྙེན་བཀུར་བྱེད་  
པར་འགྱུར་རོ། །དེ་ལ་ཇི་ལྟར་ན་བཟོད་པའི་གོ་ཆ་ཆེན་པོའི་འཁོར་ལོ་གང་ཞེ་ན། རིགས་ཀྱི་བུ། བྱང་ཆུབ་སེམས་དཔའི་བཟོད་པ་ལ་མཚན་ཉིད་རྣམ་པ་གཉིས་ཏེ། གང་ཞེ་ན་འཇིག་  
རྟེན་པ་དང། འཇིག་རྟེན་ལས་འདས་པའོ། །དེ་ལ་ཇི་ལྟར་ན་བྱང་ཆུབ་སེམས་དཔའི་འཇིག་རྟེན་གྱི་བཟོད་པ་ཞེ་ན། དེ་ནི་ཟག་པ་དང་བཅས་པའི་བཟོད་པ་སྟེ། སེམས་ཅན་ལ་དམིགས་  
  
  
༄༅། །པ། ལེན་པ་དང་བཅས་པ། མཚན་མ་དང་བཅས་པ། རྣམ་པར་སྨིན་པའི་འབྲས་བུ་ལ་རྟེན་པ། བསོད་ནམས་ཀྱི་ལས་ལ་བརྟེན་ཏེ་བཟོད་པར་བྱེད་པའོ། །གཞན་  
ཡང། བདག་གི་གཟུགས་དང། སྒྲ་དང། དྲི་དང། རོ་དང། རེག་བྱ་ལ་བརྟེན་ནས་བཟོད་པར་བྱེད་པའོ། འཇུག་པ་དང་བཅས་པའི་བཟོད་པ་ཇི་སྙམ་པ་མེད་པའི་བཟོད་པ་དང། མཐུ་  
ཞན་པའི་བཟོད་པའི་སེམས་ཅན་གཏོང་བའི་བཟོད་པ་དང། གཡོ་དང་སྒྱུར་བཅས་པའི་བཟོད་པ་དང། ཕ་རོལ་ལ་འདྲིད་པའི་བཟོད་པ་དང་སེམས་ཅན་ལ་ཕན་པ་དང། བདེ་བའི་  
དོན་མི་བྱེད་པའི་བཟོད་པ་སྟེ། འདི་དག་ནི་བྱང་ཆུབ་སེམས་དཔའ་འཇིག་རྟེན་གྱི་བཟོད་པ་ཞེས་བྱ་སྟེ། བཟོད་པ་འདི་ནི་ཉན་ཐོས་དང། རང་སངས་རྒྱས་ལ་སོགས་པ་དང་ཐུན་མོང་མ་  
ཡིན་གྱི། གོ་ཆ་ཆེན་པོའི་འཁོར་ལོ་ཞེས་མི་བྱའོ། །དེ་ལ་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་མ་ཡིན་ཏེ། ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་  
ནམས་ཀྱི་ཞིང་ཡང་དག་པ་ཞེས་ཀྱང་མི་བྱའོ། །དེ་ལ་ཇི་ལྟར་ན་བྱང་ཆུབ་སེམས་དཔའི་འཇིག་རྟེན་ལས་འདས་པའི་བཟོད་པ་གོ་ཆ་ཆེན་པོའི་འཁོར་ལོ་གང་ཞེ་ན། ཟག་པ་མེད་པའི་  
བཟོད་པ་སྟེ། འཕགས་པ་ཐམས་ཅད་ཀྱི་ཆོས་ཆེན་པོའི་འོད་ཀྱིས་སེམས་ཅན་ཐམས་ཅད་ལ་ཕན་པ་དང། བདེ་བའི་དོན་གྱི་ཕྱིར་ཆགས་པ་མེད་པའི་བཟོད་པ་དང། བྱ་བའི་དངོས་པོ་  
  
  
ཚིག་ཏུ་སྨྲ་བ་དང། རྒྱུ་དང། མཚན་མ་དང། ཡི་གེ་དང། སྒྲ་སྐད་ཐམས་ཅད་ཡོངས་སུ་བཅད་པའི་སྐྱེ་མཆེད་ལ་བརྟེན་པའི་བཟོད་པ་སྤྱོད་དོ། །བཟོད་པ་འདི་བསྒོམས་  
པས་ཀུན་ནས་ཉོན་མོངས་པ་གསུམ་དང། བསྐལ་པ་རྣམ་གསུམ་དང་མཚན་ཉིད་གསུམ་དང། དུས་གསུམ་དང། སྲིད་པ་གསུམ་དང། འདུ་བྱེད་རྣམ་གསུམ་དང། མི་དགེ་བའི་རྩ་  
བ་གསུམ་དང། ཆུ་བོ་བཞི་དང། མདུད་པ་རྣམ་བཞི་དང། ཉེ་བར་ལེན་པ་བཞི་དང། ལུས་ཀྱི་མདུད་པ་རྣམ་བཞི་ལ་སོགས་པ་ཡོངས་སུ་བཅད་པས་བཟོད་པ་འདི་བསྒོམ་པའི་ཚེ་སེམས་  
དང༑ ཡིད་རབ་ཏུ་ཞི་བས་འདི་ནི་བྱང་ཆུབ་སེམས་དཔའི་འཇིག་རྟེན་ལས་འདས་པའི་གོ་ཆ་ཆེན་པོའི་འཁོར་ལོའི་བཟོད་པ་ཞེས་བྱའོ་།རིགས་ཀྱི་བུ། བྱང་ཆུབ་སེམས་དཔའ་སེམས་  
དཔའ་ཆེན་པོ་གོ་ཆ་ཆེན་པོའི་འཁོར་ལོའི་བཟོད་པ་དེ་དང་ལྡན་པས་ཐོག་མ་སེམས་བསྐྱེད་པ་ནས་འདོད་པ་ལྔ་རྣམས་ཡོངས་སུ་བསལ་བའི་ཕྱིར་བྱང་ཆུབ་སེམས་དཔའ་སེམས་  
དཔའ་ཆེན་པོ་ཞེས་བྱའོ། །ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་ཤིང་ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཆེན་  
པོར་འགྱུར་བ། ཉན་ཐོས་དང། རང་སངས་རྒྱས་ཀྱི་ཐེག་པ་ཐམས་ཅད་ཀྱིས་མཆོད་པ་དང། བསྲུང་བ་དང། བསྙེན་བཀུར་བྱེད་པར་འགྱུར་རོ། །དེ་ནས་བཅོམ་ལྡན་འདས་  
  
  
༄༅། །ཀྱིས་དོན་འདི་དག་གསལ་བར་བཟླས་པའི་ཕྱིར་ཚིགས་སུ་བཅད་དེ་བཀའ་སྩལ་པ། བཟོད་པ་ལ་ནི་རྣམ་པ་གཉིས་ཏེ། །མཚན་མར་བཅས་དང་མཚན་  
མ་མེད་པ། །མཚན་མར་བཅས་པའི་བཟོད་པ་ཆགས་ཡོད། །མཁས་པ་དག་ནི་དེ་ལ་མི་བསྟོད། །འདུ་བྱེད་རྣམ་གསུམ་ཕུང་པོ་ཁམས་དང། །སྐྱེ་མཆེད་ལ་རྟེན་བཟོད་པ་སྒོམ་པ་  
དེ་ནི་ཟག་བཅས་བཟོད་པ་ཡིན་ཏེ། །བྱང་ཆུབ་སེམས་དཔའ་ཆེན་པོ་མ་ཡིན། །ཕྱིན་ཅི་ལོག་ནི་རྣམ་བཞི་བསལ་ནས། །ཆགས་པ་མེད་པའི་བཟོད་པ་སྒོམ་ཞིང། །འདུ་བྱེད་རྣམ་  
པ་གསུམ་དག་ཞེ་ན། །བཟོད་པ་འདི་ལ་ཐམས་ཅད་བསྟོད་འགྱུར། །འདུ་བྱེད་ཐམས་ཅད་རབ་ཏུ་ཞི་ཞིང། །རྟོག་པ་ཐམས་ཅད་ཡོངས་སུ་སྤངས་ཏེ། །སེམས་ནི་ནམ་མཁའ་འདྲ་  
བར་མཉམ་པ། །བཟོད་པ་འདི་ལ་ཐམས་ཅད་བསྟོད་འགྱུར། །ཐམས་ཅད་ཆོས་ལ་རོ་གཅིག་མཐུན་པར། །སྟོང་པ་མཚན་མ་མེད་པ་ཞི་བ་།སེམས་ནི་ཅི་ལའང་མི་གནས་མི་  
ཆགས། །བཟོད་པ་འདི་ནི་ཕན་དོན་ཆེར་འགྱུར། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོའི་བརྩོན་འགྲུས་ཀྱི་གོ་ཆ་ཆེན་པོའི་འཁོར་ལོ་ཡོད་དེ་  
བྱང་ཆུབ་སེམས་དཔའ་སེམས་དཔའ་ཆེན་པོ་གང་འཁོར་ལོ་དེ་དང་ལྡན་ན་ཐོག་མ་སེམས་བསྐྱེད་པ་ནས་འདོད་པ་ལྔ་ཡོངས་སུ་བསལ་ཏེ། ཉན་ཐོས་དང། རང་སངས་རྒྱས་  
  
  
ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཆེན་པོར་འགྱུར་བ་དང་ཉན་ཐོས་དང། རང་སངས་རྒྱས་ཀྱི་ཐེག་པ་པ་  
ཐམས་ཅད་ཀྱིས་མཆོད་པ་དང། སྲུང་བ་དང། བསྙེན་བཀུར་བྱེད་པར་འགྱུར་རོ། །དེ་ལ་ཇི་ལྟར་ན་བརྩོན་འགྲུས་ཀྱི་གོ་ཆ་ཆེན་པོའི་འཁོར་ལོ་གང་ཞེ་ན། རིགས་ཀྱི་བུ། བྱང་ཆུབ་སེམས་  
དཔའི་བརྩོན་འགྲུས་ལ་རྣམ་པ་གཉིས་ཏེ། འཇིག་རྟེན་དང། འཇིག་རྟེན་ལས་འདས་པའོ། །དེ་ལ་ཇི་ལྟར་ན་བྱང་ཆུབ་སེམས་དཔའི་འཇིག་རྟེན་པའི་བརྩོན་འགྲུས་ཤེ་ན། བྱང་ཆུབ་སེམས་  
དཔའ་རྣམས་ཤིན་ཏུ་འབད་པའི་བརྩོན་འགྲུས་གྱིས་འཇིག་རྟེན་གྱི་བསོད་ནམས་ཀྱི་ལས་ཀྱི་དངོས་པོ་རྣམ་པ་གསུམ་ལ་ནན་ཏན་བྱེད་དོ། །གསུམ་གང་ཞེ་ན། འདི་ལྟ་སྟེ། སྦྱིན་པ་  
བྱེད་པའི་བསོད་ནམས་ཀྱི་ལས་དང། ཚུལ་ཁྲིམས་སྲུང་བའི་བསོད་ནམས་བྱེད་པའི་ལས་དང། བསྒོམ་པའི་བསོད་ནམས་བྱེད་པའི་ལས་སོ་།ལས་འདི་དག་བྱེད་པ་ནི་བརྩོན་འགྲུས་  
རྣམ་པ་གསུམ་ཞེས་བྱ་སྟེ། བརྩོན་འགྲུས་རྣམ་པ་གསུམ་པོ་འདི་དག་ནི་སེམས་ཅན་ལ་དམིགས་པ་ཟག་པ་དང་བཅས་པ། ཉེ་བར་ལེན་པ་དང་བཅས་པ། རྣམ་པར་སྨིན་པའི་འབྲས་བུ་  
བསྟན་པ། བསོད་ནམས་ཀྱི་ལས་ལ་བརྟེན་པ་སྟེ། དེ་ནི་བྱང་ཆུབ་སེམས་དཔའི་འཇིག་རྟེན་གྱི་བརྩོན་འགྲུས་ཞེས་བྱའོ། །བརྩོན་འགྲུས་འདི་ནི་ཉན་ཐོས་དང། རང་སངས་རྒྱས་ཀྱི་ཐེག་པ་  
  
  
༄༅། །ལ་སོགས་པ་དང་ཐུན་མོང་ཡིན་ཏེ། གོ་ཆ་ཆེན་པོའི་འཁོར་ལོ་ཞེས་མི་བྱ། བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་ཀྱང་མི་བྱ་སྟེ། ཉན་ཐོས་  
དང༑ རང་སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཡང་དག་པའང་མ་ཡིན་ནོ། །དེ་ལ་ཇི་ལྟར་ན་བྱང་ཆུབ་སེམས་དཔའི་འཇིག་རྟེན་ལས་འདས་པའི་བརྩོན་འགྲུས་ཀྱི་གོ་ཆ་  
ཆེན་པོའི་འཁོར་ལོ་གང་ཞེ་ན། བྱང་ཆུབ་སེམས་དཔའ་དག་ཤིན་ཏུ་འབད་པའི་བརྩོན་འགྲུས་ཀྱིས་སེམས་ཅན་ཐམས་ཅད་ལ་མཉམ་པའི་སེམས་ཀྱིས་ཉོན་མོངས་པའི་ལས་དང་  
སྡུག་བསྔལ་ཐམས་ཅད་སེལ་བ་སྟེ། བརྩོན་འགྲུས་འདི་ནི་འཕགས་པ་ཐམས་ཅད་ཀྱིས་བསྔགས་པ། ཟག་པ་མེད་པ། ཉེ་བར་ལེན་པ་མེད་པ་རྟེན་དང། གནས་མེད་དེ། བརྩོན་  
འགྲུས་དང། ལེ་ལོ་དང། སྦྱིན་པ་དང། སེར་སྣ་དང། ཚུལ་ཁྲིམས་དང། ངན་པའི་ཚུལ་ཁྲིམས་ཅན་དང། བྱམས་པ་དང། ཞེ་སྡང་དང། སེམས་ཅན་རབ་དང། འབྲིང་དང། ཐ་  
མ་ཀུན་ལ་མི་འབྱེད་པའི་སེམས་དང། བྱེ་བྲག་མེད་པའི་འདུ་ཤེས་ཀྱིས་ཤིན་ཏུ་འབད་པའི་བརྩོན་འགྲུས་རྩོམ་མོ། །ཁམས་གསུམ་གྱི་སེམས་ཅན་ཐམས་ཅད་ལ་མཉམ་པ་ཉིད་  
དང༑ དམིགས་པ་མེད་པས་བྱ་བའི་ལས་བྱེད་དེ། སྨྲ་བ་དང། རྟོག་པ་དང། དཔྱོད་པའི་གནས་ཐམས་ཅད་ལ་མི་གནས་པའི་སེམས་ཀྱིས་ཤིན་ཏུ་འབད་པའི་བརྩོན་འགྲུས་རྩོམ་  
  
  
༑སྲིད་པ་གསུམ་གྱི་ཕུང་པོ་དང། ཁམས་དང། སྐྱེ་མཆེད་ལ་རྣམ་པར་རྟོག་པ་མེད་པས་ཤིན་ཏུ་འབད་པའི་བརྩོན་འགྲུས་རྩོམ་སྟེ། འདོད་པའི་ཁམས་ལ་མི་གནས་པའི་འབད་པའི་  
བརྩོན་འགྲུས་དང། གཟུགས་ཡོད་པའི་ཁམས་ལ་མི་གནས་པའི་འབད་པའི་བརྩོན་འགྲུས་དང། གཟུགས་མེད་པའི་ཁམས་ལ་མི་གནས་པའི་འབད་པའི་བརྩོན་འགྲུས་དང། སྲིད་པའི་  
རྣམ་པར་སྨིན་པའི་འབྲས་བུ་ཐམས་ཅད་ལ་མི་རྟོག་པའི་འབད་པའི་བརྩོན་འགྲུས་དང། རྙེད་པ་དང། མ་རྙེད་པ་ཀུན་ལ་མི་གནས་པའི་འབད་པའི་བརྩོན་འགྲུས་དང། འདུ་བྱེད་རྣམས་ལ་མི་གནས་  
པའི་འབད་པའི་བརྩོན་འགྲུས་དང། འཇིག་རྟེན་གྱི་བསོད་ནམས་ཀྱི་ལས་ཀྱི་དངོས་པོ་གསུམ་ལ་མི་གནས་པའི་འབད་པའི་བརྩོན་འགྲུས་དང་འཇིག་རྟེན་ལས་འདས་པ་དང་ལྡན་པའི་  
བསོད་ནམས་ཀྱི་ལས་ཀྱི་དངོས་པོ་རྣམ་པ་གསུམ་ལ་ཤིན་ཏུ་བརྩོན་འགྲུས་རྩོམ་པ་སྟེ། འདི་ནི་བྱང་ཆུབ་སེམས་དཔའི་འཇིག་རྟེན་ལས་འདས་པའི་བརྩོན་འགྲུས་ཀྱི་གོ་ཆ་ཆེན་པོའི་འཁོར་  
ལོ་ཞེས་བྱའོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོའི་གང་བརྩོན་འགྲུས་ཀྱི་གོ་ཆ་ཆེན་པོའི་འཁོར་ལོ་དེ་དང་ལྡན་ན་ཐོག་མ་སེམས་བསྐྱེད་པ་ནས་འདོད་པ་རྣམ་  
ལྔ་ཡོངས་སུ་བསལ་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་བྱའོ། །ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་ཏེ། ཉན་ཐོས་དང། རང་སངས་རྒྱ་  
  
  
༄༅། །ཐམས་ཅད་ཀྱི་བསོད་ནམས་ཀྱི་ཟིང་དུ་འགྱུར་བ་དང། ཉན་ཐོས་དང། རང་སངས་རྒྱས་ཀྱི་ཐེག་པ་པ་ཐམས་ཅད་ཀྱིས་མཆོད་པ་དང། སྲུང་བ་དང། བསྙེན་  
བཀུར་བྱེད་པར་འགྱུར་རོ། །དེ་ནས་བཅོམ་ལྡན་འདས་ཀྱིས་དོན་འདི་དག་གསལ་བར་བཟླས་པའི་ཕྱིར་ཚིགས་སུ་བཅད་དེ་བཀའ་སྩལ་པ། དབང་པོ་དྲུག་ལ་ཤིན་ཏུ་ཆགས་  
པའི༑ ༑བུས་པ་ཆུ་བོ་ལྔས་ནི་ཁྱེར་བ། ཤིན་ཏུ་འབད་པའི་བརྩོན་འགྲུས་རྩོམ་ཡང། །མཁས་པ་རྣམས་ཀྱིས་དེ་ལ་སྨོད་འགྱུར། །སེམས་ཅན་དམིགས་ཤིང་ཟག་དང་བཅས་  
ལ༑ ༑ལེན་པར་བཅས་ཤིང་བརྩོན་འགྲུས་རྩོམ་ན། །ཡང་དག་བསོད་ནམས་ཞིང་མ་ཡིན་ཏེ། །བྱང་ཆུབ་སེམས་དཔའ་ཆེན་པོ་མ་ཡིན་།མཁས་པ་བརྩོན་འགྲུས་རྩོམ་པ་དག་  
ནི༑ ༑ཆགས་པ་ཐམས་ཅད་རིང་དུ་སྤངས་ཏེ། །སེམས་ནི་ཅི་ལའང་མི་གནས་མི་ཆགས། །ཡང་དག་བསོད་ནམས་ཞིང་ཞེས་དེ་བྱ། །མིང་དང་གཟུགས་ལ་ཆགས་པ་མེད་ཅིང། །  
ཕུང་པོ་ཁམས་དང་སྐྱེ་མཆེད་སྤངས་ཏེ། །ཐམས་ཅད་འཁོར་གྱི་རྟེན་དུ་འགྱུར་བ། །དེ་ནི་བྱང་ཆུབ་སེམས་དཔའ་ཆེན་པོ། འཇིག་རྟེན་སྤྱོད་ཀྱང་ཆུ་ཟླ་བཞིན་ཏེ། །འབད་པའི་བརྩོན་  
འགྲུས་རྩོམ་པའི་མཐར་ཕྱིན། །འཁོར་ལོ་འདི་ཡིས་ཡོངས་སུ་བཅོམ་པ་།སྐྱེ་བོ་ཀུན་ནས་ཉོན་མོངས་བཅིངས་པའོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་  
  
  
དེ། བྱང་ཆུབ་སེམས་དཔའ་སེམས་དཔའ་ཆེན་པོ་གང་འཁོར་ལོ་འདི་དང་ལྡན་ན་ཐོག་མ་སེམས་བསྐྱེད་པ་ནས་འདོད་པ་  
ལྔ་ཡོངས་སུ་བསལ་ཏེ། ཉན་ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་ནས་ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཆེན་པོར་འགྱུར་བ་  
དང༑ ཉན་ཐོས་དང། རང་སངས་རྒྱས་ཀྱི་ཐེག་པ་པ་ཐམས་ཅད་ཀྱིས་མཆོད་པ་དང། སྲུང་བ་དང། བསྙེན་བཀུར་བྱེད་པར་འགྱུར་རོ་།དེ་ལ་ཇི་ལྟར་ན་བསམ་གཏན་གྱི་གོ་ཆ་ཆེན་  
པོའི་འཁོར་ལོ་གང་ཞེ་ན། རིགས་ཀྱི་བུ། བྱང་ཆུབ་སེམས་དཔའི་བསམ་གཏན་ལ་རྣམ་པ་གཉིས་ཏེ། འཇིག་རྟེན་དང། འཇིག་རྟེན་ལས་འདས་པའོ། །དེ་ལ་ཇི་ལྟར་ན་བྱང་ཆུབ་  
སེམས་དཔའི་འཇིག་རྟེན་གྱི་བསམ་གཏན་གང་ཞེ་ན། བྱང་ཆུབ་སེམས་དཔའ་རྣམས་ཕུང་པོ་ལ་གནས་ནས་བསམ་གཏན་སྒོམ་པ་དང། ཁམས་ལ་གནས་ནས་བསམ་གཏན་སྒོམ་པ་  
པ་དང། སྐྱེ་མཆེད་ལ་གནས་ནས་བསམ་གཏན་སྒོམ་པ་དང། འདོད་པའི་ཁམས་ལ་གནས་ནས་བསམ་གཏན་སྒོམ་པ་དང། གཟུགས་ཡོད་པའི་ཁམས་ལ་གནས་ནས་བསམ་  
གཏན་སྒོམ་པ་དང། གཟུགས་མེད་པའི་ཁམས་ལ་གནས་ནས་བསམ་གཏན་སྒོམ་པ་དང། སྡོམ་པ་གསུམ་ལ་གནས་ནས་བསམ་གཏན་སྒོམ་པ་དང་རྣམ་པར་གྲོལ་བ་གསུམ་ལ་  
  
  
༄༅། །གནས་ནས་བསམ་གཏན་སྒོམ་པ་དང། དྲན་པ་ཉེ་བར་གཞག་པ་བཞི་ལ་གནས་ནས་བསམ་གཏན་སྒོམ་པ་དང། ཡང་དག་པར་སྤོང་བ་བཞི་ལ་གནས་ནས་  
བསམ་གཏན་སྒོམ་པ་དང། རྫུ་འཕྲུལ་གྱི་རྐང་པ་བཞི་ལ་གནས་ནས་བསམ་གཏན་སྒོམ་པ་དང། དབང་པོ་ལྔ་ལ་གནས་ནས་བསམ་གཏན་སྒོམ་པ་དང། སྟོབས་ལྔ་ལ་གནས་ནས་  
བསམ་གཏན་སྒོམ་པ་དང། བྱང་ཆུབ་ཀྱི་ཡན་ལག་བདུན་ལ་གནས་ནས་བསམ་གཏན་སྒོམ་པ་དང། འཕགས་པའི་ལམ་ཡན་ལག་བརྒྱད་པ་ལ་གནས་ནས་བསམ་གཏན་སྒོམ་པ་དང་  
སའི་ཁམས་ལ་གནས་ནས་བསམ་གཏན་སྒོམ་པ་དང། ཆུའི་ཁམས་ལ་གནས་ནས་བསམ་གཏན་སྒོམ་པ་དང། མེའི་ཁམས་ལ་གནས་ནས་བསམ་གཏན་སྒོམ་པ་དང། རླུང་གི་  
ཁམས་ལ་གནས་ནས་བསམ་གཏན་སྒོམ་པ་དང། ནམ་མཁའི་ཁམས་ལ་གནས་ནས་བསམ་གཏན་སྒོམ་པ་དང། རྣམ་པར་ཤེས་པའི་ཁམས་ལ་གནས་ནས་བསམ་གཏན་སྒོམ་  
པ་དང། བདེ་བའི་ཚོར་བ་ལ་གནས་ནས་བསམ་གཏན་སྒོམ་པ་དང་སྡུག་བསྔལ་བའི་ཚོར་བ་ལ་གནས་ནས་བསམ་གཏན་སྒོམ་པ་དང། བདེ་བའང་མ་ཡིན་སྡུག་བསྔལ་བའང་  
མ་ཡིན་པའི་ཚོར་བ་ལ་གནས་ནས་བསམ་གཏན་སྒོམ་པ་དང། ནམ་མཁའ་མཐའ་ཡས་སྐྱེ་མཆེད་ལ་གནས་ནས་བསམ་གཏན་སྒོམ་པ་དང། རྣམ་ཤེས་མཐའ་ཡས་སྐྱེ་མཆེད་ལ་  
  
  
ཅུང་ཟད་མེད་པའི་སྐྱེ་མཆེད་ལ་གནས་ནས་བསམ་གཏན་སྒོམ་པ་དང། འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་གནས་ནས་བསམ་  
གཏན་སྒོམ་པ་དང། འཇིག་རྟེན་འདི་ལ་གནས་ནས་བསམ་གཏན་སྒོམ་པ་དང། འཇིག་རྟེན་ཕ་རོལ་ལ་གནས་ནས་བསམ་གཏན་སྒོམ་པ་དང། འདུ་ཤེས་ཆུང་དུ་ལ་གནས་ནས་བསམ་  
གཏན་སྒོམ་པ་དང། འདུ་ཤེས་ཆེན་པོ་ལ་གནས་ནས་བསམ་གཏན་སྒོམ་པ་དང། འདུ་ཤེས་ཚད་མེད་པ་ལ་གནས་ནས་བསམ་གཏན་སྒོམ་པ་སྟེ་བསམ་གཏན་དེ་དག་ནི་ཟག་པ་དང་  
བཅས་པ། ཉེ་བར་ལེན་པ་དང་བཅས་པ། ཆགས་པ་དང་བཅས་པ་སྟེ་འདི་ནི་བྱང་ཆུབ་སེམས་དཔའི་འཇིག་རྟེན་དང་བཅས་པའི་བསམ་གཏན་ཞེས་བྱའོ། །བསམ་གཏན་འདི་ནི་  
ཉན་ཐོས་དང། རང་སངས་རྒྱས་ཀྱི་ཐེག་པ་དང་ཐུན་མོང་བ་ཞེས་བྱ་སྟེ། གོ་ཆ་ཆེན་པོའི་འཁོར་ལོ་མ་ཡིན། བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་མི་བྱ་སྟེ། ཉན་ཐོས་དང་  
རང་སང་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཡང་དག་པར་མ་ཡིན་ནོ། །དེ་ལ་ཇི་ལྟར་ན་བྱང་ཆུབ་སེམས་དཔའི་འཇིག་རྟེན་ལས་འདས་པའི་བསམ་གཏན་གང་ཞེ་ན། འདི་ལྟ་ཏེ་  
བྱང་ཆུབ་སེམས་དཔའ་རྣམས་ཕུང་པོ་དང་བྲལ་བར་བསམ་གཏན་སྒོམ་པ་དང། ཁམས་དང་བྲལ་བར་བསམ་གཏན་སྒོམ་པ་དང། སྐྱེ་མཆེད་དང་བྲལ་བར་བསམ་གཏན་སྒོམ་པ་དང་  
  
  
༄༅། །འདོད་པའི་ཁམས་དང་བྲལ་བར་བསམ་གཏན་སྒོམ་པ་དང་གཟུགས་ཀྱི་ཁམས་དང་བྲལ་བར་བསམ་གཏན་སྒོམ་པ་དང། གཟུགས་མེད་པའི་ཁམས་  
དང་བྲལ་བར་བསམ་གཏན་སྒོམ་པ་དང། སྡོམ་པ་གསུམ་དང་བྲལ་བར་བསམ་གཏན་སྒོམ་པ་དང། རྣམ་པར་ཐར་པ་གསུམ་དང་བྲལ་བར་བསམ་གཏན་སྒོམ་པ་དང། དྲན་པ་ཉེ་  
བར་གཞག་པ་བཞི་དང་བྲལ་བར་བསམ་གཏན་སྒོམ་པ་དང། ཡང་དག་པར་སྤོང་བ་བཞི་དང་བྲལ་བར་བསམ་གཏན་སྒོམ་པ་དང། རྫུ་འཕྲུལ་གྱི་རྐང་པ་བཞི་དང་བྲལ་བར་བསམ་  
གཏན་སྒོམ་པ་དང། དབང་པོ་ལྔ་དང་བྲལ་བར་བསམ་གཏན་སྒོམ་པ་དང། སྟོབས་ལྔ་དང་བྲལ་བར་བསམ་གཏན་སྒོམ་པ་དང། བྱང་ཆུབ་ཀྱི་ཡན་ལག་བདུན་དང་བྲལ་བར་བསམ་  
གཏན་སྒོམ་པ་དང། འཕགས་པའི་ལམ་ཡན་ལག་བརྒྱད་པ་དང་བྲལ་བར་བསམ་གཏན་སྒོམ་པ་དང། སའི་ཁམས་དང་བྲལ་བར་བསམ་གཏན་སྒོམ་པ་དང། ཆུའི་ཁམས་དང་  
བྲལ་བར་བསམ་གཏན་སྒོམ་པ་དང། མེའི་ཁམས་དང་བྲལ་བར་བསམ་གཏན་སྒོམ་པ་དང། རླུང་གི་ཁམས་དང་བྲལ་བར་བསམ་གཏན་སྒོམ་པ་དང། ནམ་མཁའི་ཁམས་དང་བྲལ་  
བར་བསམ་གཏན་སྒོམ་པ་དང། རྣམ་པར་ཤེས་པའི་ཁམས་དང་བྲལ་བར་བསམ་གཏན་སྒོམ་པ་དང། བདེ་བར་ཚོར་བ་དང་བྲལ་བར་བསམ་གཏན་སྒོམ་པ་དང། སྡུག་བསྔལ་  
  
  
སྡུག་བསྔལ་བའང་མ་ཡིན་བདེ་བའང་མ་ཡིན་པར་ཚོར་བ་དང་བྲལ་བར་བསམ་གཏན་སྒོམ་པ་དང། ནམ་མཁའ་མཐའ་ཡས་སྐྱེ་  
མཆེད་དང་བྲལ་བར་བསམ་གཏན་སྒོམ་པ་དང། རྣམ་ཤེས་མཐའ་ཡས་སྐྱེ་མཆེད་དང་བྲལ་བར་བསམ་གཏན་སྒོམ་པ་དང། ཅུང་ཟད་མེད་པའི་སྐྱེ་མཆེད་དང་བྲལ་བར་བསམ་གཏན་སྒོམ་  
པ་དང། འདུ་ཤེས་མེད་འདུ་ཤེས་མེད་མིན་སྐྱེ་མཆེད་དང་བྲལ་བར་བསམ་གཏན་སྒོམ་པ་དང། འཇིག་རྟེན་འདི་དང་བྲལ་བར་བསམ་གཏན་སྒོམ་པ་དང། འཇིག་རྟེན་ཕ་རོལ་དང་བྲལ་བར་  
བསམ་གཏན་སྒོམ་པ་དང། འདུ་ཤེས་ཆུང་དུ་དང་བྲལ་བར་བསམ་གཏན་སྒོམ་པ་དང། འདུ་ཤེས་ཆེན་པོ་དང་བྲལ་བར་བསམ་གཏན་སྒོམ་པ་དང། འདུ་ཤེས་ཚད་མེད་པ་དང་བྲལ་བར་  
བསམ་གཏན་སྒོམ་པ་སྟེ། བསམ་གཏན་འདི་ནི་འཕགས་པའི་འོད་ཟེར་ཆེན་པོ་སྐྱེད་པ། ཟག་པ་མེད་པ། ཉེ་བར་ལེན་པ་མེད་པ། ཆགས་པ་མེད་པ་སྟེ། འདི་ནི་བྱང་ཆུབ་སེམས་དཔའི་  
འཇིག་རྟེན་ལས་འདས་པའི་བསམ་གཏན་གྱི་གོ་ཆ་ཆེན་པོའི་འཁོར་ལོ་ཞེས་བྱའོ། །རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་གང་བསམ་གཏན་གྱི་གོ་ཆ་ཆེན་པོའི་འཁོར་  
ལོ་འདི་དང་ལྡན་ན་ཐོག་མ་སེམས་བསྐྱེད་པ་ནས་འདོད་པ་ལྔ་ཡོངས་སུ་བསལ་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་བྱའོ་།ཉན་ཐོས་དང། རང་སངས་རྒྱས་ཐམས་ཅད་  
  
  
༄༅། །ལས་ཤིན་ཏུ་འདས་ཤིང་ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་དུ་འགྱུར་བ་དང། ཉན་ཐོས་དང། རང་སངས་རྒྱས་ཀྱི་ཐེག་  
པ་པ་ཐམས་ཅད་ཀྱིས་མཆོད་པ་དང། བསྲུང་བ་དང། བསྙེན་བཀུར་བྱེད་པར་འགྱུར་རོ། །དེ་ནས་བཅོམ་ལྡན་འདས་ཀྱིས་དོན་འདི་དག་གསལ་བར་བཟླས་པའི་ཕྱིར་ཚིགས་སུ་བཅད་  
དེ་བཀའ་སྩལ་པ། བདག་གི་ཁུར་ལྕི་སྤོང་བའི་ཕྱིར་ནི། །དམིགས་དང་བཅས་པའི་ཏིང་འཛིན་བསྒོམས་ཏེ། །བདག་གི་ཀུན་ནས་ཉོན་མོངས་གཅོད་འདོད། །ཡང་དག་མཁས་པའི་  
མཚན་ཉིད་མ་ཡིན། །སྣོད་ལ་རྟེན་ཅིང་རྟོག་དང་བཅས་པ། །རྣམ་པར་གྲོལ་འདོད་ཏིང་འཛིན་སྒོམ་ཡང། །ཚུལ་རོལ་ཕ་རོལ་མུ་ལ་གནས་ན། །སེམས་ཅན་དག་ལ་ཕན་དོན་བྱེད་མིན་  
སེམས་ཅན་ཀུན་ལ་ཕན་དང་བདེ་ཕྱིར། །ཏིང་འཛིན་སྒོམ་ཞིང་ཁུར་ལྕི་སྤོངས་ཏེ། །ཀུན་ནས་ཉོན་མོངས་ཐམས་ཅད་སེལ་བ། །དེ་ནི་ཡང་དག་མཁས་པའི་མཚན་ཉིད། །སེམས་ཅན་  
ཐམས་ཅད་སིམ་པར་བྱེད་ཕྱིར། །མི་གནས་པ་ཡི་ཏིང་འཛིན་སྒོམ་སྟེ་།འདོད་པའི་སྲིད་པ་ཐམས་ཅད་ཆོད་པ། །དེ་ནི་བློ་གྲོས་ཆེན་པོ་ཞེས་བྱ། །སྲིད་བས་བཅིངས་པ་ཐམས་ཅད་  
བཀྲོལ་ཏེ། །འཇིགས་པ་མེད་པའི་གྲོང་དུ་བཟུང་ཕྱིར། །རབ་ཏུ་ཞི་བའི་ཏིང་འཛིན་སྒོམ་པ། །དེ་ནི་བྱང་ཆུབ་སེམས་དཔའ་ཆེན་པོའོ།།།།བམ་པོ་བཅུ་པ་སྟེ་ཐ་མ། རིགས་  
  
  
གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་གོ་ཆ་ཆེན་པོའི་འཁོར་ལོ་ཞེས་བྱ་བ་ཡོད་དེ། བྱང་ཆུབ་སེམས་དཔའ་སེམས་དཔའ་ཆེན་པོ་གང་འཁོར་  
ལོ་དེ་དང་ལྡན་ན་ཐོག་མ་སེམས་བསྐྱེད་པ་ནས་འདོད་པ་ལྔ་ཡོངས་སུ་བསལ་ཏེ། ཉན་ཐོས་དང། རང་སང་རྒྱས་ཐམས་ཅད་ལས་ཤིན་ཏུ་འདས་ཤིང་ཉན་ཐོས་དང། རང་  
སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཆེན་པོར་འགྱུར་བ་དང། ཉན་ཐོས་དང། རང་སངས་རྒྱས་ཀྱི་ཐེག་པ་པ་ཐམས་ཅད་ཀྱིས་མཆོད་པ་དང། སྲུང་བ་དང། བསྙེན་བཀུར་  
བྱེད་པར་འགྱུར་རོ། །དེ་ལ་ཇི་ལྟར་ན་ཤེས་རབ་ཀྱི་གོ་ཆ་ཆེན་པོའི་འཁོར་ལོ་ཞེས་ན། རིགས་ཀྱི་བུ། བྱང་ཆུབ་སེམས་དཔའི་ཤེས་རབ་ལ་ནི་རྣམ་པ་གཉིས་ཏེ། འཇིག་རྟེན་དང་  
འཇིག་རྟེན་ལས་འདས་པའོ། །དེ་ལ་ཇི་ལྟར་ན་བྱང་ཆུབ་སེམས་དཔའི་འཇིག་རྟེན་པའི་ཤེས་རབ་ཅེ་ན། འདི་ལྟ་སྟེ། བྱང་ཆུབ་སེམས་དཔའ་རྣམས་ཐེག་པ་གསུམ་གྱི་དམ་པའི་ཆོས་  
ཀློག་པ་དང། འདོན་པ་དང། གླེགས་བམ་དུ་འདྲི་བ་དང། ཉན་པ་དང། ཕ་རོལ་ལ་སྟོན་ཅིང་འཆད་པ་འབའ་ཞིག་ལ་རྟེན་ཏེ། སེམས་ཅན་ཐམས་ཅད་ཀྱི་མ་རིག་པའི་མུན་པ་སེལ་  
བར་འདོད་པ་དང། སེམས་ཅན་ཐམས་ཅད་ཀྱིས་ཤེས་རབ་ཀྱི་སྒྲོན་མ་དབྱུང་བའི་ཕྱིར་དེ་བཞིན་གཤེགས་པའི་བསྟན་པའི་ཉན་ཐོས་ཀྱི་ཐེག་པ་དང་ལྡན་པའི་ཆོས་ལ་ཤིན་ཏུ་འབད་པའི་  
  
  
༄༅། །བརྩོན་འགྲུས་ཀྱིས་ཀློག་པ་དང། འདོན་པ་དང། ཉན་པ་དང། གླེགས་བམ་དུ་འདྲི་བ་དང། གཞན་དག་ལ་རྒྱས་པར་སྟོན་ཅིང་འཆད་པ་དང། ཡང་དག་པའི་  
བརྩོན་འགྲུས་ཀྱིས་ནན་ཏན་བྱེད་པ་དང། དེ་བཞིན་གཤེགས་པས་བསྟན་པའི་རང་སངས་རྒྱས་ཀྱི་ཐེག་པ་དང་ལྡན་པའི་ཆོས་ལ་ཀློག་པ་དང། འདོན་པ་དང། ཉན་པ་དང། གླེགས་  
བམ་དུ་འདྲི་བ་དང། གཞན་དག་ལ་རྒྱས་པར་སྟོན་ཅིང་འཆད་པ་དང། ཡང་དག་པའི་བརྩོན་འགྲུས་ཀྱིས་ནན་ཏན་དུ་སྤྱོད་དོ། །དེ་བཞིན་གཤེགས་པས་བསྟན་པའི་ཐེག་པ་ཆེན་པོ་དང་  
ལྡན་པའི་ཆོས་ལ་བརྩོན་འགྲུས་སུ་ཀློག་པ་དང། འདོན་པ་དང་ཉན་པ་དང། གླེགས་བམ་དུ་འདྲི་བ་དང། གཞན་ལའང་རྒྱས་པར་སྟོན་ཅིང་འཆད་པ་དང། ཡང་དག་པའི་བརྩོན་  
འགྲུས་ཀྱིས་ནན་ཏན་བྱེད་པ་སྟེ། འཕགས་པའི་ཟག་པ་མེད་པའི་ལམ་གྱི་ཡན་ལག་ཚོལ་བ་མ་ཡིན། །འཕགས་པའི་ལམ་ཚོལ་བ་མ་ཡིན་འཕགས་པའི་ལམ་དུ་གཏོགས་པའི་  
རྣམ་པར་གྲོལ་བ་ཚོལ་བ་མ་ཡིན། རབ་ཏུ་ཞི་བ་ཡང་དག་པའི་ཤེས་རབ་ལ་ནན་ཏན་བྱེད་པ་མ་ཡིན་ཏེ། རྟག་ཏུ་ལྟ་བ་དང་བཅས་པ་ཤེས་རབ་དང་བཅས་པའི་ཤེས་རབ་ལ་ནན་  
ཏན་བྱེད་དོ། །དེ་ལྟར་ལེན་པ་དང་བཅས་པ། ཆགས་པ་དང་བཅས་པའི་ཤེས་རབ་ནི་བྱང་ཆུབ་སེམས་དཔའི་འཇིག་རྟེན་གྱི་ཤེས་རབ་ཅེས་བྱའོ། །ཤེས་རབ་དེ་ནི་ཉན་ཐོས་དང་  
  
  
གོ་ཆ་ཆེན་པོའི་འཁོར་ལོ་ཞེས་མི་བྱ། དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་ཀྱང་མི་བྱ་སྟེ། ཉན་ཐོས་དང། རང་  
སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཡང་དག་པ་མ་ཡིན་ནོ། །དེ་ལ་ཇི་ལྟར་ན་བྱང་ཆུབ་སེམས་དཔའ་འཇིག་རྟེན་ལས་འདས་པའི་ཤེས་རབ་ཆེ་ན། འདི་ལྟ་ཏེ། བྱང་ཆུབ་སེམས་  
དཔའ་རྣམས་བྱང་ཆུབ་ཀྱི་ལམ་ལ་བརྩོན་འགྲུས་སུ་ནན་ཏན་བྱེད་པ་ནི་ཅི་ནུས་སུ་ཐེག་པ་གསུམ་གྱི་ཡང་དག་པའི་ཆོས་ལ་ཀློག་པ་དང་འདོན་པ་དང། ཉན་པ་དང། གླེགས་བམ་དུ་  
འདྲི་བ་དང། གཞན་དག་ལ་རྒྱས་པར་སྟོན་ཅིང་འཆད་ཀྱང་དེ་ལ་དམིགས་སུ་མེད་པའི་སྦྱོར་བ་ལ་གནས་ཏེ། མི་གཡོ་བ་དང། མི་རྟོག་པ་དང། ངོ་བོ་ཉིད་མེད་པ་དང། ནམ་མཁའ་ལྟ་  
བུའི་སེམས་དང། རབ་ཏུ་ཞི་བའི་སེམས་དང། འཕེལ་བ་དང། འགྲིབ་པ་མེད་པའི་ཤེས་རབ་དང། ཆགས་པ་མེད་པའི་སེམས་དང། སྐྱེ་བ་དང། འགོག་པ་མེད་པའི་སེམས་དང། ཕྱིར་མི་  
ལྡོག་པའི་སེམས་དང། ཆོས་མཉམ་པ་ཉིད་ཀྱི་སེམས་དང། དེ་བཞིན་ཉིད་ཀྱི་སེམས་དང། ཡང་དག་པའི་མཐའི་སེམས་དང། ཆོས་ཀྱི་དབྱིངས་ཀྱི་སེམས་དང། བདག་མེད་པའི་སེམས་  
དང༑ རྣམ་པར་མི་རྟོགས་པའི་སེམས་དང། རབ་ཏུ་ཞི་བ་དང། བཟོད་པ་དང། རྟོག་པ་དང་བྲལ་བའི་སེམས་ཀྱིས་གྲུབ་པ་དང། འཇིགས་པ་མེད་པའི་ས་ལ་ཤིན་ཏུ་ཐབས་མཁས་པས་བདེ་  
  
  
༄༅། །བར་གནས་པ་དང། མི་གནས་པ་མི་ཆགས་པའི་མཆོག་དམ་པའི་བློ་གྲོས་ཀྱི་ས་ལ་ཐབས་མཁས་པས་བདེ་བར་གནས་པ་སྟེ། ཤེས་རབ་འདི་ནི་ལེན་པ་མེད་པ་  
ལ་ཆགས་པ་མེད་པས་བྱང་ཆུབ་སེམས་དཔའི་འཇིག་རྟེན་ལས་འདས་པའི་ཤེས་རབ་ཀྱི་གོ་ཆ་ཆེན་པོའི་འཁོར་ལོ་ཞེས་བྱའོ། །རིགས་ཀྱི་བུ་བྱང་ཆུབ་སེམས་དཔའ་སེམས་དཔའ་ཆེན་  
པོ་ཤེས་རབ་ཀྱི་གོ་ཆ་ཆེན་པོའི་འཁོར་ལོ་འདི་དང་ལྡན་ན་ཐོག་མ་སེམས་བསྐྱེད་ནས་འདོད་པ་ལྔ་ཡོངས་སུ་བསལ་བའི་ཕྱིར་བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་བྱའོ། །  
ཉན་ཐོས་དང། རང་སངས་རྒྱས་ཀྱི་ས་ལས་ཤིན་ཏུ་འདས་ཤིང་ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཆེན་པོར་འགྱུར་བ་དང། ཉན་ཐོས་དང་  
རང་སངས་རྒྱས་ཐམས་ཅད་ཀྱི་མཆོད་པ་དང། བསྲུང་བ་དང་བསྙེན་བཀུར་བྱ་བའོ། །རིགས་ཀྱི་བུ། གཞན་ཡང། བྱང་ཆུབ་སེམས་དཔའ་སེམས་དཔའ་ཆེན་པོའི་ཐབས་མཁས་པའི་  
གོ་ཆ་ཆེན་པོའི་འཁོར་ལོ་ཡོད་དེ། བྱང་ཆུབ་སེམས་དཔའ་སེམས་དཔའ་ཆེན་པོ་གང་འཁོར་ལོ་འདི་དང་ལྡན་ན་ཐོག་མ་སེམས་བསྐྱེད་ནས་འདོད་པ་ལྔ་ཡོངས་སུ་བསལ་ཏེ། ཉན་  
ཐོས་དང། རང་སངས་རྒྱས་ཐམས་ཅད་ལས་ཤིན་ཏུ་འདས་ནས་ཉན་ཐོས་དང། རང་སངས་རྒྱས་ཐམས་ཅད་ཀྱི་བསོད་ནམས་ཀྱི་ཞིང་ཆེན་པོར་འགྱུར་བ་དང། ཉན་ཐོས་དང། རང་  
  
  
སྲུང་བ་དང། བསྙེན་བཀུར་བྱེད་པར་འགྱུར་རོ། །དེ་ལ་ཇི་ལྟར་ན་ཐབས་མཁས་པའི་གོ་ཆ་ཆེན་པོའི་འཁོར་ལོ་གང་ཞེ་ན། རིགས་  
ཀྱི་བུ༑ བྱང་ཆུབ་སེམས་དཔའི་ཐབས་མཁས་པ་ལ་རྣམ་པ་གཉིས་ཏེ་འཇིག་རྟེན་དང། འཇིག་རྟེན་ལས་འདས་པའོ། །དེ་ལ་ཇི་ལྟར་ན་བྱང་ཆུབ་སེམས་དཔའི་འཇིག་རྟེན་པའི་ཐབས་མཁས་  
པ་ཡིན་ཞེ་ན། འདི་ལྟ་སྟེ། བྱང་ཆུབ་སེམས་དཔའ་རྣམས་བདག་གི་དོན་ནམ། གཞན་གྱི་དོན་ནམ། གཉིས་ཀའི་དོན་ལ་བདག་དང། གཞན་དུ་རྟོག་ཅིང་བཟོ་དང། སྒྱུ་རྩལ་རྣམ་པ་སྣ་ཚོགས་  
ཀྱིས་བདག་དང། གཞན་གྱི་དོན་ཡོངས་སུ་བསྒྲུབ་པའི་ཕྱིར་སངས་རྒྱས་བཅོམ་ལྡན་འདས་དང། བྱང་ཆུབ་སེམས་དཔའ་དང། རང་སངས་རྒྱས་དང། ཉན་ཐོས་ལ་མཆོད་པ་དང། བསྙེན་  
བཀུར་བྱེད་པ་དང། ཕ་དང། མ་དང། ནད་པ་དང། ཉམ་ཐག་པ་དང། མགོན་དང། རྟེན་མེད་པ་དང། གནོད་པ་མང་པོས་སྡུག་བསྔལ་བར་གྱུར་པ་མཐོང་ན་ཤིན་ཏུ་ཐབས་མཁས་པས་  
སྒྲོལ་ཞིང་བསྡུ་བའི་དངོས་པོ་རྣམས་ཞེས་སེམས་ཅན་ཡོངས་སུ་སྨིན་པར་བྱེད་དོ། །བྱང་ཆུབ་སེམས་དཔའ་དེ་དག་ཐེག་པ་ཆེན་པོ་ལ་གནས་པས་ཉན་ཐོས་ཀྱི་ཐེག་པ་པ་དང། རང་སངས་  
རྒྱས་ཀྱི་ཐེག་པ་པ་དང། ཐེག་པ་ཆེན་པོའི་སྣོད་མ་ཡིན་པ་ཉན་ཐོས་དང། རང་སངས་རྒྱས་ཀྱི་དབང་པོ་ཡོངས་སུ་མ་སྨིན་པ་ལ་ཤིན་ཏུ་ཕྲ་བ་ཟབ་པ་དམ་པའི་ཆོས་སྟོན་ཏེ། སློབ་ཏུ་གཞུག་པ་