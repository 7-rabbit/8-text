  
༄༅། །ཅན་གང་ནི་མི་དགེ་བ་སྦྱད་པའི་རྒྱུས་ཚེ་འཕོས་ནས་ངན་སོང་དུ་སྐྱེ་བར་འགྱུར་བའང་རབ་ཏུ་ཤེས་སོ། །དེ་ལྟར་དངོས་པོ་དེ་དག་ཀུན་རབ་ཏུ་ཤེས་པས་འདི་སྙམ་  
དུ་བདག་ཀྱང་བརྩོན་པའི་སྦྱོར་བ་ལ་ལུས་དགེ་བ་དང། ངག་དགེ་བ་དང། ཡིད་དགེ་བ་ལ་སྤྱོད་པ་ལ་ཤིན་ཏུ་བརྩོན་པར་བྱའོ་སྙམ་དུ་སེམས་སོ། །བདག་གིས་ཐབས་རྣམ་པ་སྣ་ཚོགས་  
ཀྱིས་སྦྱིན་པ་ལ་གོམས་པར་བྱ་བ་དང། ཞི་ཞིང་དུལ་བར་བྱ་སྟེ་ཚེ་འཕོས་ནས་གནས་བཟང་པོར་སྐྱེ་བར་བྱ་ཡི། ངན་སོང་དུ་ལྟུང་བར་མི་བྱའོ་སྙམ་དུ་སེམས་སོ། །དེ་ལྟར་རྒྱལ་རིགས་  
རྒྱལ་ཐབས་སྤྱི་བོ་ནས་དབང་བསྐུར་བའི་རྒྱལ་པོ་ཆེན་པོ་དེ་ལྟ་བུའི་དངོས་པོ་བསམས་ནས་ཤིན་ཏུ་འབད་པའི་བརྩོན་འགྲུས་ཀྱིས་ལུས་དང། ངག་དང། ཡིད་གསུམ་གྱིས་དགེ་བ་སྤྱོད་པ་  
ལས་ཤིན་ཏུ་རྩོལ་ཏེ། རྟག་ཏུ་སྦྱིན་པ་སྤྱོད་པ་ནི། འདི་ལྟ་སྟེ་ཟས་དང། སྐོམ་དང། གོས་དང། བལ་གླང་དང། རྟ་དང། བཞོན་པའི་ཐེག་པ་དང། མལ་ཆ་དང། ནད་ཀྱི་གསོས་  
སྨན་དང། ཁང་ཁྱིམ་དང། མར་མེ་དང། སྒྲོན་མེ་དང། དེ་མ་ཡིན་པ་འཚོ་བའི་ཡོ་བྱད་ཐམས་ཅད་དང། བྲན་དང། ལས་བྱེད་པའི་མི་དང། གཞན་ཡང། རིན་པོ་ཆེ་དང། ནོར་  
དབྱིག་རྣམ་པ་སྣ་ཚོགས་དང། མགོ་དང། མིག་དང། ལག་པ་དང་རྐང་པ་ནས་ལུས་དང། སྲོག་གི་བར་དུ་ཕངས་པ་མེད་པར་ཐམས་ཅད་གཏོང་ངོ། །སྲོག་གཅོད་པ་ཡོངས་སུ་  
  
  
འདོད་པས་ལོག་པར་གཡེམ་པ་དང། བརྫུན་དུ་སྨྲ་བ་དང། ངག་རྩུབ་བོར་སྨྲ་བ་དང། ཚིག་ཀྱལ་བ་དང། ཕྲ་མ་དང། འདོད་ཆགས་དང། ཞེ་སྡང་  
དང༑ ལོག་པར་ལྟ་བའི་བར་དུ་ཡོངས་སུ་སྤོང་ངོ། །དེའི་རྒྱུ་དེའི་རྐྱེན་གྱིས་རྒྱལ་རིགས་རྒྱལ་ཐབས་སྤྱི་བོ་ནས་དབང་བསྐུར་བའི་རྒྱལ་པོ་ཆེན་པོ་ཡོན་ཏན་གྱི་ཁྱད་པར་རྣམ་པ་བཅུ་ཐོབ་བོ། །བཅུ་  
གང་ཞེ་ན། འདི་ལྟ་སྟེ། གྲགས་པ་ཆེན་པོ་དང་ལྡན་པ་ཡིན། ནོར་རིན་པོ་ཆེ་དང་ལྡན་པ་ཡིན། མཚན་ཕུན་སུམ་ཚོགས་པ་དང་ལྡན་པ་ཡིན། འཁོར་མང་པོ་དང་ལྡན་པ་ཡིན། མི་བདེ་བ་  
དང༑ ནད་མེད་པ་ཡིན། འཁོར་དང། གཉེན་བཤེས་ཀུན་ཤེས་རབ་རྣོ་ཞིང་མང་དུ་ཐོས་པ་ཡིན། ཡང་དག་པ་དང། ཡང་དག་པའི་སྤྱོད་པ་ཅན་ལ་སྟེན་ཅིང་མཆོད་པ་བྱེད་པ་ཡིན། ཕྱོགས་བཅུ་ཀུན་ཏུ་ཤིན་  
ཏུ་སྙན་པས་རྒྱ་ཆེར་གྲགས་པ་ཡིན། གཟི་བརྗིད་ཆེན་པོའི་མཐུ་དང་ལྡན་པའི་ལྷས་རྟག་ཏུ་སྲུང་བ་ཡིན། ཚེ་འཕོས་པར་གྱུར་ནའང་མཐོ་རིས་ཀྱི་ལྷར་སྐྱེ་ཞིང་རྟག་ཏུ་གནས་བཟང་པོར་རབ་ཏུ་  
བདེ་བའི་ལོངས་སྤྱོད་དང་ལྡན་པ་ཡིན་ནོ། །རིགས་ཀྱི་བུ། རྒྱལ་རིགས་རྒྱལ་ཐབས་སྤྱི་བོ་ནས་དབང་བསྐུར་བའི་རྒྱལ་པོ་ཆེན་པོ་དེ་ལྟར་འཁོར་ལོ་དགུ་པ་འདི་དང་ལྡན་ཏེ། འཁོར་ལོ་  
དེ་དང་ལྡན་པའི་དབང་གིས་བདག་གི་ཡུལ་རབ་ཏུ་བདེ་ཞིང་སྐྱིད་པ་དང། ཕས་རྒོལ་བའི་དགྲ་དང། གྲོགས་པོ་ངན་པ་ཐམས་ཅད་བཏུལ་ཏེ་ལུས་བསྲུང་བའི་ནན་ཏན་ལ་མཁས་པས་ཚེའང་  
  
  
༄༅། །རིང་བར་འགྱུར་རོ། །རིགས་ཀྱི་བུ། དེ་ལྟར་དེ་བཞིན་དུ་དེ་བཞིན་གཤེགས་པའང་ཡང་དག་པ་ཇི་ལྟ་བ་བཞིན་དུ་སེམས་ཅན་ཐམས་ཅད་ཀྱི་སྐྱེ་བ་དང་  
འཆི་འཕོ་བའི་དངོས་པོ་ཀུན་མཁྱེན་ཏོ། །ཡང་དག་པ་ཇི་ལྟ་བ་བཞིན་དུ་སེམས་ཅན་གང་ནི་ལུས་མི་དགེ་བ་སྤྱོད་པ་དང་ལྡན། སེམས་ཅན་གང་ནི་ངག་མི་དགེ་བ་སྤྱོད་པ་དང་ལྡན། སེམས་  
ཅན་གང་ནི་ཡིད་མི་དགེ་བ་སྤྱོད་པ་དང་ལྡན་ཞིང་འཕགས་པ་རྣམས་ལ་དབང་ཟ་སྟེ། ངན་པར་ལྟ་བ་དང་ལྡན་པས་ངན་པར་ལྟ་བའི་དབང་གིས་ཚེ་འཕོས་ནས་ངན་སོང་དུ་ལྟུང་བ་དང་  
གང་ན་སེམས་ཅན་དམྱལ་བར་ལྟུང་བ་དང། གང་ནི་བྱོལ་སོང་གི་སྐྱེ་གནས་སུ་སྐྱེ་བ་དང། གང་ནི་ཡི་དྭགས་སུ་སྐྱེ་བའང་རབ་ཏུ་མཁྱེན་ཏོ། །སེམས་ཅན་གང་ནི་ལུས་དགེ་བ་སྤྱོད་  
པ་དང་ལྡན། གང་ནི་ངག་དགེ་བ་སྤྱོད་པ་དང་ལྡན། གང་ནི་ཡིད་དགེ་བ་སྤྱོད་པ་དང་ལྡན་ཞིང་འཕགས་པ་རྣམས་ལ་དབང་མི་ཟ་བ་དང། ཡང་དག་པར་ལྟ་བ་དང་ལྡན་ཏེ། ཡང་དག་པར་  
ལྟ་བའི་རྐྱེན་གྱིས་ཚེ་འཕོས་ནས་མཐོ་རིས་ཀྱི་ལྷར་སྐྱེ་བ་དང་མིར་སྐྱེ་བ་དང། ཟག་པ་ཟད་པར་འགྱུར་བའང་རབ་ཏུ་མཁྱེན་ཏོ་།དེ་ལྟར་དེ་བཞིན་གཤེགས་པས་ཡང་དག་པ་ཇི་ལྟ་བ་བཞིན་  
དུ་མཁྱེན་པས་སེམས་ཅན་དེ་དག་ལ་བྱམས་པ་དང། སྙིང་རྗེ་ཆེན་པོ་བསྐྱེད་དེ། ཤིན་ཏུ་འབད་པའི་བརྩོན་འགྲུས་ཀྱིས་ཆོ་འཕྲུལ་རྣམ་པ་གསུམ་མངོན་པར་བསྟན་ཏེ། སེམས་ཅན་དེ་  
  
  
འདུལ་བ་ལ་ཕྱོགས་ཤིང། འཇིག་རྟེན་དང། འཇིག་རྟེན་ལས་འདས་པའི་དད་པ་ལ་བཀོད་དོ། །གསུམ་གང་ཞེ་ན། འདི་ལྟ་སྟེ། མངོན་པར་ཤེས་  
པའི་ཆོ་འཕྲུལ་དང། ཆོས་སྟོན་པའི་ཆོ་འཕྲུལ་དང། ཕ་རོལ་གྱི་སེམས་ཤེས་པའི་ཆོ་འཕྲུལ་ལོ། །ཆོ་འཕྲུལ་རྣམ་པ་དེ་གསུམ་གྱིས་སེམས་ཅན་དེ་དག་བསྐུལ་ནས་བསྟན་པ་ལ་བཀོད་  
དེ༑ འཇིག་རྟེན་དང། འཇིག་རྟེན་ལས་འདའ་བའི་དད་པ་ཐོབ་པར་བྱས་ནས། སྲིད་པ་ན་འཁོར་བའི་སེམས་ཅན་ཐམས་ཅད་རྣམ་པར་གྲོལ་བར་མཛད་དོ། །རིགས་ཀྱི་བུ། ང་དེ་ལྟར་སངས་  
རྒྱས་ཀྱི་འཁོར་ལོ་དགུ་པ་འདི་དག་དང་ལྡན་ཏེ། འཁོར་ལོ་དེའི་དབང་གིས་སེམས་ཅན་ཚད་མེད་པ་ལ་ཕན་པ་དང། བདེ་བའི་དོན་གྱིས་འཇིགས་པ་མེད་པ་ལ་བདེ་བར་བཀོད་དོ། །འཇིགས་  
པ་མེད་པས་ང་ནི་དྲང་སྲོང་ཆེན་པོའི་གནས་སུ་བཞུགས་ཏེ། སངས་རྒྱས་ཀྱི་འཁོར་ལོ་བསྐོར་ནས་ལྷ་དང། བདུད་དུ་བཅས་པའི་མུ་སྟེགས་ཅན་ལོག་པར་ལྟ་བ་ཐམས་ཅད་བཏུལ་ཏེ། འཁོར་གྱི་  
དཀྱིལ་འཁོར་དུ་སེང་གེའི་སྒྲ་སྒྲོགས་སོ། །རིགས་ཀྱི་བུ། འདི་ལྟ་སྟེ། རྒྱལ་རིགས་རྒྱལ་ཐབས་སྤྱི་བོ་ནས་དབང་བསྐུར་བའི་རྒྱལ་པོ་ཆེན་པོ་ནི་གླིང་བཞི་པའི་སེམས་ཅན་ཚད་མེད་པའི་  
ལུས་ཀྱི་ནད་རྣམ་པ་སྣ་ཚོགས་བསལ་པའི་ཕྱིར་རྒྱལ་ཐབས་བཏང་ནས་སྤོས་ཆུས་ལུས་བཀྲུས་ནས་གོས་གཙང་མ་སར་བ་གྱོན་ནས་ལུས་དྲང་པོར་བསྲང་སྟེ། སེམས་ཅན་ཐམས་ཅད་  
  
  
༄༅། །ལ་བྱམས་པ་དང། སྙིང་རྗེ་དང། མཉམ་པའི་སེམས་ཡིད་ལ་བྱས་ཏེ། ནད་ཐམས་ཅད་ལས་ཐར་པར་བྱ་བའི་ཕྱིར་མེ་ཏོག་དང། སྤོས་དང། རོལ་མོ་རྣམ་པ་  
སྣ་ཚོགས་དང། དེ་མ་ཡིན་པའི་མཆོད་པའི་ཡོ་བྱད་རྣམ་པ་སྣ་ཚོགས་མང་པོས་མཐུ་ཚེ་བ་གཟི་བརྗིད་དང་ལྡན་པའི་ལྷ་ཐམས་ཅད་ལ་མཆོད་པ་བྱེད་དོ། །དེའི་ཚེ་ན་ལྷའི་དབང་  
པོ་དང། ཀླུའི་དབང་པོ་ནས་ལྟོ་འཕྱེ་ཆེན་པོའི་དབང་པོའི་བར་དུ་ཐམས་ཅད་ཀྱིས་དེ་ལྟར་ཤེས་ནས་གཅིག་ལ་གཅིག་འདི་སྐད་ཅེས་ཟེར་རོ་།རྒྱལ་རིགས་རྒྱལ་ཐབས་སྤྱི་བོ་ནས་  
དབང་བསྐུར་བའི་རྒྱལ་པོ་ཆེན་པོ་འདི་ཡོན་ཏན་དང་ལྡན་ཏེ། གཟི་བརྗིད་ཆེ་བས་ན་གླིང་བཞི་ལ་དབང་བའི་འཁོར་ལོས་བསྒྱུར་བའི་རྒྱལ་པོར་འོས་ཀྱི། བདག་ཅག་གིས་དེར་དོང་ལ་  
གླིང་བཞི་ལ་དབང་བའི་རྒྱལ་པོར་དབང་བསྐུར་བ་དང། སེམས་ཅན་རྣམས་ནད་མེད་ཅིང་བདེ་བར་བྱ་བའི་ཕྱིར་འདོང་ངོ་ཞེས་སྨྲས་ནས། ལྷའི་དབང་པོ་ནས་ལྟོ་འཕྱེ་ཆེན་པོའི་དབང་  
པོའི་བར་དུ་ཐམས་ཅད་ལྷགས་ནས། རྒྱལ་རིགས་རྒྱལ་ཐབས་སྤྱི་བོ་ནས་དབང་བསྐུར་བའི་རྒྱལ་པོ་ཆེན་པོ་དེ་འཁོར་ལོས་བསྒྱུར་བའི་རྒྱལ་པོར་དབང་བསྐུར་ཏེ། རིན་པོ་ཆེ་སྣ་  
བདུན་དང་ལྡན་པ་དང། གླིང་བཞི་ལ་དབང་བྱེད་པ་དང། བུ་སྟོང་དང་ལྡན་ཏེ་ཐམས་ཅད་དཔའ་བརྟུལ་ཕོད་པ་དང། མཛེས་ཤིང་ཡིད་དུ་འོང་བ་དང། ཕས་རྒོལ་བའི་དགྲ་ཐུལ་བ་  
  
  
དབང་བར་གྱུར་པའི་ས་ཆེན་པོ་དེ་ལྟར་རྒྱ་མཚོའི་མཐའ་ནས་ཕོ་བྲང་དུ་ཐུག་གི་བར་དུ་མཚོན་ཆ་མི་སྤྱོད་ཅིང་ཐམས་ཅད་དམ་པའི་ཆོས་སྤྱོད་དེ་བདེ་སྐྱིད་པར་བྱས་སོ། །རིགས་ཀྱི་བུ་  
རྒྱལ་རིགས་རྒྱལ་ཐབས་སྤྱི་བོ་ནས་དབང་བསྐུར་བའི་རྒྱལ་པོ་ཆེན་པོ་དེ་ལྟར་འཁོར་ལོ་བཅུ་པ་འདི་དང་ལྡན་ཏེ། འཁོར་ལོ་དེའི་དབང་གིས་གླིང་ཆེན་པོ་བཞི་ནས་ཕྱོགས་མཚམས་བརྒྱད་  
དང༑ གླིང་ཕྲན་བརྒྱད་ཁྲི་བཞི་སྟོང་དག་ན་སེམས་ཅན་ཇི་སྙེད་གནས་པ་དེ་དག་ཐམས་ཅད་དགེ་བ་བཅུའི་ལས་ཀྱི་ལམ་ལ་གནས་ཤིང་བདག་གི་ལུས་ཤིན་ཏུ་སྲུང་བ་དང། ཚེའང་རིང་  
བར་འགྱུར་རོ། །ཚེ་འཕོས་ནས་ཀྱང་མཐོ་རིས་ཀྱི་ལྷར་སྐྱེ་ཞིང་ལོངས་སྤྱོད་དམ་པ་དང་ལྡན་པར་འགྱུར་རོ། །རིགས་ཀྱི་བུ། དེ་ལྟར་དེ་བཞིན་དུ་དེ་བཞིན་གཤེགས་པའང་སྔོན་བྱང་ཆུབ་སེམས་  
དཔའི་ཚེ་ན་བདག་དང། གཞན་གྱི་ལུས་ལ་ཉོན་མོངས་པའི་ནད་རྣམ་པ་ཚད་མེད་པ་སྙེད་ཡོད་པར་མཁྱེན་ནས་ཏིང་ངེ་འཛིན་གྱི་སྤོས་ཆུས་ནི་ལུས་བཀྲུས་བདེན་པའི་ཆོས་དང། བྱམས་པ་ཆེན་པོ་དང་  
སྙིང་རྗེ་ཆེན་པོའི་ཆུས་ཁྲུས་བྱས་པ་ཁྲེལ་བ་དང། འཛེམ་པའི་གོས་གྱོན་ནས་ཕྱོགས་བཅུའི་སངས་རྒྱས་བཅོམ་ལྡན་འདས་ཐམས་ཅད་ཀྱིས་བསམ་གཏན་དང། སྙོམས་པར་འཇུག་པ་དང། བརྩོན་  
འགྲུས་དང། ཐབས་དང། ཤེས་རབ་དང། བྱམས་པ་དང། ཐུགས་རྗེས་རྗེས་སུ་བཟུང་སྟེ་ཐམས་ཅད་ཀྱིས་གསུང་མཐུན་པར། འདི་སྐད་དུ་སྐྱེས་བུ་ཆེན་པོ་འདི་ནི་བསོད་ནམས་དང། ཡེ་  
  
  
༄༅། །ཤེས་ཆེན་པོའི་ཚོགས་ཀྱིས་ཡོངས་སུ་བརྒྱན་པའི་སྣོད་དུ་གྱུར་པས་རྣམ་པར་ཐར་པ་གསུམ་དང། མི་འཇིགས་པ་བཞི་དང། དེ་བཞིན་གཤེགས་པའི་སྟོབས་  
བཅུ་དང། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་སྣོད་དུ་གྱུར་པའོ། །བླ་ན་མེད་པ་ཐམས་ཅད་མཁྱེན་པའི་ཡེ་ཤེས་ཐོབ་པའི་གནས་བྱམས་པ་ཆེན་པོ་དང། སྙིང་རྗེ་ཆེན་པོ་ཡོངས་སུ་  
རྫོགས་པ། སེམས་ཅན་ཐམས་ཅད་ལ་ཕན་པ་དང། བདེ་བའི་དོན་བྱེད་པ་ལ་སྤྲོ་བ། སངས་རྒྱས་རིན་པོ་ཆེ་ཚོལ་བའི་ཚོང་དཔོན་དུ་གྱུར་པ། འཁོར་བས་སྡུག་བསྔལ་བའི་སེམས་ཅན་ཡོངས་  
སུ་སྒྲོལ་བ། སེམས་ཅན་ལ་མྱ་ངན་ལས་འདའ་བའི་བདེ་བ་ཆེན་པོ་རབ་ཏུ་སྟོབས་པ་ཡིན་ཏེ། བདག་ཅག་སངས་རྒྱས་བཅོམ་ལྡན་འདས་ཐམས་ཅད་བདེན་པའི་གསུང་གིས་ཅི་  
དང༑ ཅི་འདོད་པ་དེ་དག་ཐམས་ཅད་བྱིན་ཏེ། ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་བླ་ན་མེད་པའི་ཆོས་ཐོབ་ནས་ཆོས་ཀྱི་རྒྱལ་པོ་ཆེན་པོར་  
གྱུར་ཏེ། ང་དེའི་ཚེ་ན་བསོད་ནམས་དང། ཡེ་ཤེས་ཀྱི་ཚོགས་ལ་བརྟེན་ཏེ་ཤིན་ཏུ་བརྟན་པའི་བརྩོན་འགྲུས་ཀྱིས་འཕགས་པའི་བདེན་པ་བཞི་ཡང་དག་པ་ཇི་ལྟ་བ་བཞིན་དུ་ཆུད་ནས་བླ་  
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་སངས་རྒྱས་སོ། །རིགས་ཀྱི་བུ། ཇི་ལྟར་འཁོར་ལོས་བསྒྱུར་བའི་རྒྱལ་པོ་གླིང་བཞི་ལ་དབང་སྒྱུར་བ་བཞིན་དུ་དེ་བཞིན་  
  
  
གཟུགས་མེད་པའི་ཏིང་ངེ་འཛིན་བཞི་དང། ཚངས་པའི་གནས་བཞི་དང། སོ་སོ་ཡང་དག་པར་རིག་པ་བཞི་དང། །འཕགས་པའི་བདེན་  
པ་བཞི་དང། འཇིགས་པ་མེད་པ་བཞི་དང། དེ་བཞིན་གཤེགས་པའི་སྟོབས་བཅུ་དང། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་རྣམ་པ་ཐམས་ཅད་མཁྱེན་པའི་ཡེ་ཤེས་  
ལ་དབང་དུ་གྱུར་ཏོ། །ཇི་ལྟར་འཁོར་ལོས་བསྒྱུར་བའི་རྒྱལ་པོ་རིན་པོ་ཆེ་སྣ་བདུན་དང་ལྡན་པ་ལྟར། དེ་བཞིན་གཤེགས་པའང་བྱང་ཆུབ་ཀྱི་ཡན་ལག་རྣམ་པ་བདུན་དང་ལྡན་ནོ། །ཇི་  
ལྟར་འཁོར་ལོས་བསྒྱུར་བའི་རྒྱལ་པོ་བུ་སྟོང་དང་ལྡན་ཏེ་ཐམས་ཅད་དཔའ་ཞིང་བརྟུལ་ཕོད་པ། མཛེས་ཤིང་ཡིད་དུ་འོང་བས་ཕ་རོལ་པོའི་དགྲ་ཐམས་ཅད་ཐུལ་བ་བཞིན་དུ་དེ་བཞིན་གཤེགས་  
པའང་དང་པོར་འཕགས་པ་ཅང་ཤེས་ཀཽཎྜི་ནྱ་ནས་ཐ་མར་ཚེ་དང་ལྡན་པ་རབ་ཏུ་བཟང་པོ་དང། རབ་དེས་ལ་སོགས་པ་ཉན་ཐོས་ཀྱི་འཁོར་ཆེན་པོ་སངས་རྒྱས་ཀྱི་ཐུགས་ལས་བྱུང་བ། བཅོམ་  
ལྡན་འདས་ཀྱི་གསུང་ལས་སྐྱེས་པ། བསྟན་པའི་ཆོས་ལས་སྐྱེས་པ་སངས་རྒྱས་ཀྱི་ཆོས་ཐོབ་པ་དག་ཡོད་དེ། ཟག་པ་ཡོངས་སུ་ཟད་པའི་ཕྱིར་དཔའ་ལ་རྩལ་ཆེ་བ་ཞེས་བྱ། ཚངས་པའི་  
གནས་བཞི་དང་ལྡན་པས་མཛེས་ཤིང་ཡིད་དུ་འོང་བ་ཞེས་བྱ་ལྷའི་བདུད་དང། མུ་སྟེགས་ཅན་ཐུལ་བས་ཕས་རྒོལ་བའི་དགྲ་ཐུལ་བ་ཞེས་བྱའོ། །ཇི་ལྟར་འཁོར་ལོས་བསྒྱུར་བའི་རྒྱལ་པོ་  
  
  
༄༅། །གླིང་ཕྲན་བརྒྱད་ཁྲི་བཞི་སྟོང་འདུལ་ཞིང་སྟོན་པ་བཞིན་དུ། དེ་བཞིན་གཤེགས་པའང་ཛམྦུའི་གླིང་བྱེ་བ་ཕྲག་བརྒྱ་དང། ནུབ་ཀྱི་བ་གླང་སྤྱོད་བྱེ་བ་ཕྲག་བརྒྱ་  
དང༑ ཤར་གྱི་ལུས་འཕགས་བྱེ་བ་ཕྲག་བརྒྱ་དང། བྱང་གི་སྒྲ་མི་སྙན་བྱེ་བ་ཕྲག་བརྒྱ་དང། རྒྱ་མཚོ་ཆེན་པོ་བྱེ་བ་བྲག་བརྒྱ་དང། རི་རབ་ལྷུན་པོ་བྱེ་བ་ཕྲག་བརྒྱ་དང། རྒྱལ་ཆེན་རིས་བཞི་བྱེ་  
བ་ཕྲག་བརྒྱ་དང། འདུ་ཤེས་མེད་འདུ་ཤེས་མེད་མིན་སྐྱེ་མཆེད་བྱེ་བ་ཕྲག་བརྒྱ་དང། ཁོར་ཡུག་ཆེན་པོ་བྱེ་བ་ཕྲག་བརྒྱ་དེ་དག་སངས་རྒྱས་ཀྱི་ཞིང་ཤིན་ཏུ་རྒྱ་ཆེ་བ་གཅིག་ཏུ་གྱུར་པར་གསུང་  
གིས་དབང་སྒྱུར་བ་ལ་མངའ་བརྙེས་པར་གྱུར་ཏོ། །རིགས་ཀྱི་བུ། ང་འདི་ལྟར་སངས་རྒྱས་ཀྱི་འཁོར་ལོ་བཅུ་པ་འདི་དང་ལྡན་ཏེ། འཁོར་ལོ་དེའི་དབང་གིས་ཡང་དག་པ་ཇི་ལྟ་བ་བཞིན་དུ་བདག་  
དང་གཞན་གྱི་ལུས་ཀྱི་ཟག་པ་ཐམས་ཅད་ཡོངས་སུ་ཟད་པ་མཁྱེན་ནས། སེམས་ཅན་ཚད་མེད་པ་ལ་ཕན་པ་དང། བདེ་བའི་དོན་གྱིས་འཇིགས་པ་མེད་པ་ལ་བདེ་བར་བཀོད་དོ། །འཇིགས་  
པ་མེད་པས་ང་ནི་དྲང་སྲོང་ཆེན་པོའི་གནས་སུ་བཞུགས་ཏེ། སངས་རྒྱས་ཀྱི་འཁོར་ལོ་བསྐོར་ནས་ལྷ་དང། བདུད་དུ་བཅས་པའི་མུ་སྟེགས་ཅན་ལོག་པར་སྨྲ་བ་ཐམས་ཅད་བཏུལ་ཏེ་  
འཁོར་མང་པོའི་ནང་དུ་སེང་གེའི་སྒྲ་སྒྲོགས་སོ། །རིགས་ཀྱི་བུ་ང་ནི་དེ་ལྟར་སངས་རྒྱས་ཀྱི་འཁོར་ལོ་བཅུ་པ་འདི་དག་དང་ལྡན་ཏེ། སྔོན་གྱི་སྨོན་ལམ་གྱི་ཤུགས་ཀྱིས་སངས་རྒྱས་ཀྱི་  
  
  
དཀར་བའི་ཆོས་རྣམས་ཉམས་པ། འཕགས་པའི་ནོར་བདུན་གྱིས་བྲེལ་བ་མཁས་པ་དག་དང་རིང་དུ་གྱུར་པ། རྟག་པ་དང། ཆད་  
པའི་དྲ་བས་ཀུན་གླགས་ཤིང་ཟིལ་གྱིས་ནོན་པ། ངན་སོང་དུ་འགྲོ་བའི་ཤིང་རྟ་ལ་སྤྲོ་ཞིང་དགའ་བ་སྐྱེད་པ། ཕྱི་མའི་སྡུག་བསྔལ་གྱིས་མི་འཇིགས་པ། རྟག་ཏུ་ཀུན་ནས་ཁེབས་པའི་མ་རིག་  
པའི་མུན་པར་གནས་པ་ལ་དད་པ། མི་དགེ་བ་བཅུའི་ལས་ཀྱི་ལམ་རྫོགས་པར་བྱེད་པ། མཚམས་མེད་པ་ལྔའི་ལས་བྱེད་པ། དམ་པའི་ཆོས་ལ་སྐུར་ཅིང་འཕགས་པ་ལ་དབང་ཟ་བ། དགེ་  
བའི་ཆོས་ཐམས་ཅད་རིང་དུ་སྤོང་བ། མི་དགེ་བའི་ཆོས་རྫོགས་པར་བྱེད་པ་འདིར་བཞུགས་ཏེ། ང་ནི་སངས་རྒྱས་ཀྱི་འཁོར་ལོ་རྣམ་པ་བཅུ་པོ་འདི་དང་ལྡན་པས་འཇིགས་པ་མེད་པར་བདེ་  
བར་གནས་སོ། །འཇིགས་པ་མེད་པས་ང་ནི་དྲང་སྲོང་ཆེན་པོའི་གནས་སུ་བཞུགས་ཏེ། སངས་རྒྱས་ཀྱི་འཁོར་ལོ་བསྐོར་ནས་ལྷ་དང། བདུད་དུ་བཅས་པའི་མུ་སྟེགས་ཅན་ལོག་པར་སྨྲ་བ་  
ཐམས་ཅད་བཏུལ་ཏོ། །སེམས་ཅན་ཐམས་ཅད་ཀྱི་རིགས་ལ་རྡོ་རྗེ་ལྟར་སྲ་བའི་ཉོན་མོངས་པ་ཐམས་ཅད་བཅོམ་ནས་ཅི་དང། ཅིས་འདུལ་བ་བཞིན་དུ་སྣོད་དུ་གྱུར་བའི་སེམས་ཅན་ཐམས་ཅད་  
ཐེག་པ་གསུམ་ལས་ཕྱིར་མི་ལྡོག་པར་རྣམ་པར་བཞག་གོ་དེ་ནས་འཁོར་དེའི་ནང་ནས་འདུལ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་དང། ཉན་ཐོས་ཀྱི་དགེ་  
  
  
༄༅། །འདུན་ཐམས་ཅད་དང། ལྷ་དང། ཀླུའི་འཁོར་ཐམས་ཅད་ནས། ལུས་སྲུལ་པོ་དང། མི་དང། མི་མ་ཡིན་པ་ལ་སོགས་པའི་བར་དུ་འཁོར་མང་པོ་ཐམས་  
ཅད་རབ་ཏུ་དགའ་ནས། སྐད་མཐུན་པར་ལེགས་སོ་ཞེས་སྨྲས་ཏེ། སྤོས་ཀྱི་ཆར་ཆེན་པོ་རབ་ཏུ་ཕབ་བོ། །མེ་ཏོག་གི་ཆར་ཆེན་པོའང་རབ་ཏུ་ཕབ་བོ། །རིན་པོ་ཆེའི་ཆར་ཆེན་པོའང་རབ་ཏུ་  
ཕབ་བོ། །ན་བཟའི་ཆར་ཆེན་པོའང་རབ་ཏུ་ཕབ་སྟེ། བརྒྱ་སྟོང་ས་ཆེན་པོ་འྡིའང་རབ་ཏུ་གཡོས་སོ། །དེ་ལྟར་སངས་རྒྱས་ཀྱི་འཁོར་ལོ་རྣམ་པ་བཅུ་པོ་འདི་བཤད་པའི་ཚེ། འཁོར་གྱི་དཀྱིལ་  
འཁོར་དེའི་ནང་ན་བྱང་ཆུབ་སེམས་དཔའ་སེམས་དཔའ་ཆེན་པོ་བྱེ་བ་ཁྲག་ཁྲིག་བརྒྱད་ཅུ་རྩ་བཞི་སྙེད་ཀྱིས་མི་སྐྱེ་བའི་ཆོས་ལ་བཟོད་པ་ཐོབ་བོ། །གཞན་ཡང། བྱང་ཆུབ་སེམས་དཔའ་  
སེམས་དཔའ་ཆེན་པོ་ཚད་མེད་པ་སྙེད་ཀྱིས་གཟུངས་དང། ཏིང་ངེ་འཛིན་དང། བཟོད་པ་དག་ཐོབ་བོ། །གཞན་ཡང། སེམས་ཅན་ཚད་མེད་གྲངས་མེད་པ་སྙེད་ཀྱིས་བླ་ན་མེད་པ་ཡང་  
དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ་ཕྱིར་མི་ལྡོག་པར་གྱུར་ཏོ། །གཞན་ཡང། སེམས་ཅན་ཚད་མེད་གྲངས་མེད་པ་སྙེད་ཀྱིས་འབྲས་བུ་ཐོབ་པར་གྱུར་ཏོ། །འདུས་པ་  
ཆེན་པོ་ལས། བྱང་ཆུབ་སེམས་དཔའ་སེམས་དཔའ་ཆེན་པོའི་སའི་སྙིང་པོ་འཁོར་ལོ་བཅུ་པ་ཞེས་བྱ་བ་ལས་འཁོར་ལོ་བཅུའི་ལེའུ་སྟེ་གཉིས་སོ།། །།བམ་པོ་  
  
  
དེ་ནས་འཁོར་གྱི་དཀྱིལ་འཁོར་དེའི་ནང་ན་ཚངས་པ་ཆེན་པོ་ལྷའི་སྙིང་པོ་ཞེས་བྱ་བ་དགེ་བའི་རྩ་བ་ཤིན་ཏུ་བསྐྱེད་པ། ས་བཅུ་ནོན་པ། བྱང་ཆུབ་སེམས་དཔའ་སེམས་དཔའ་ཆེན་  
པོའི་ཡོན་ཏན་དང་ལྡན་པ་ཞིག་སྟན་ལས་ལངས་ནས་ཐལ་མོ་སྦྱར་ཏེ། བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་བཙལ་ནས་ཚིགས་སུ་བཅད་པ་འདི་དག་སྨྲས་སོ། །ཤེས་རབ་རྒྱ་མཚོ་ཡོན་  
ཏན་མཛོད་ཅན་ལ། །བདག་གིས་ཐེ་ཚོམ་ཞུ་ཞིང་གསོལ་བར་བགྱི་།ཤེས་རབ་རྒྱ་མཚོ་ཐུགས་རྗེས་སྐབས་ཕྱེ་སྟེ། །བདག་གི་རྟོག་པའི་ཐེ་ཚོམ་བསལ་བར་གསོལ། །བདག་ཅག་སྐོམ་  
གྱིས་ཤིན་ཏུ་གདུངས་པ་ལྟར། །ཡོན་ཏན་སྙིང་པོ་མཆོག་གི་ཆོས་རོ་དང། །ཕུལ་དུ་གྱུར་པ་དོན་དམ་ཆོས་ཀྱི་རོ། །འཁོར་དུ་གྱུར་པ་ཐམས་ཅད་ཐོས་པར་སྨོན། །བཅོམ་ལྡན་འདས་  
ཀྱིས་ཚངས་པ་ཆེན་པོ་ལྷའི་སྙིང་པོ་ལ་འདི་སྐད་ཅེས་བཀའ་སྩལ་ཏོ། །ཁྱོད་ཀྱིས་དེ་བཞིན་གཤེགས་པ་ལ་ཅི་དང། ཅི་འདོད་པ་དྲིས་ཤིག་དང། ངས་དྲིས་པ་དེ་དང། དེའི་ལུང་བསྟན་པས་  
ཁྱོད་ཀྱི་སེམས་རངས་པར་བྱའོ། །ཚངས་པ་ཆེན་པོས་གསོལ་པ། བཅོམ་ལྡན་འདས། དེ་ལྟར་བགྱིའོ་ཞེས་གསོལ་ནས་ཚིགས་སུ་བཅད་དེ་ཞུས་པ་ཤེས་རབ་ལྡན་ཞིང་ཏིང་འཛིན་རབ་  
བསྒོམས་ཏེ། །བདག་མེད་པ་ལ་བདེ་བར་གནས་པའི་རྣམས། །འོན་ཏེ་དམ་པའི་དོན་ལ་གནས་བྒྱིའམ། །འོན་ཏེ་འཁོར་བའི་འཁོར་བར་གནས་པར་བགྱི། །ཉིན་མཚན་ཆོས་མཆོག་  
  
  
༄༅། །དམ་པ་དེ་དག་ལ། །འདོན་ཅིང་གོམས་པར་བགྱིད་དེ་རྩོལ་བ་དག་འོན་ཏེ་ཉོན་མོངས་མཚོ་ལས་རྒལ་བྒྱིའམ། །འོན་ཏ་མ་ངན་སོང་དག་ཏུ་ལྟུང་བར་བགྱི།།  
བསོད་ནམས་བྱེད་ལ་ཤིན་ཏུ་འབད་རྩོལ་བ། །ངེས་པར་མྱ་ངན་འདའ་ལ་གཞོལ་འགྱུར་རམ། །འོན་ཏེ་འཁོར་བའི་འཁོར་བར་གནས་འགྱུར་རམ་།འོན་ཏེ་ངན་སོང་དག་ཏུ་ལྟུང་  
བར་འགྱུར། །ཤེས་རབ་ལྡན་པའི་རྒྱལ་ཐབས་དབང་བསྐུར་ཏེ། །འཁོར་ལོ་རྣམ་པ་བཅུ་དང་ལྡན་པ་དག་འོན་ཏེ་འཁོར་བའི་ནང་དུ་འབྱིང་འགྱུར་རམ། །འོན་ཏེ་སངས་རྒྱས་འབྲས་  
བུ་ཐོབ་པར་འགྱུར། །ཀུན་ནས་ཉོན་མོངས་པས་ནི་གླགས་པའི་སེམས་།ཉོན་མོངས་མང་པོས་འཁྲུལ་བར་གྱུར་པ་དག་ཇི་ལྟར་སེམས་ནི་ཡོངས་སུ་དག་པར་སྦྱང། །སྒོམ་དང་འདོན་  
པའི་ལས་དག་ཇི་ལྟར་བགྱི། །དེ་ནས་བཅོམ་ལྡན་འདས་ཀྱིས་ཚངས་པ་ཆེན་པོ་ལྷའི་སྙིང་པོ་དེ་ལ་འདི་སྐད་ཅེས་བཀའ་སྩལ་ཏོ། །ལེགས་སོ། །དོན་དེ་དག་ལེགས་པར་ཞུ་བར་སྤོབས་བ་  
ལེགས་ཏེ། ཁྱོད་ནི་ཆོས་འདི་དག་ལ་ཤིན་ཏུ་ནན་ཏན་བྱེད་པའོ་།ཁྱོད་ནི་སྤྱོད་པ་ཐམས་ཅད་ཡོངས་སུ་རྫོགས་པའོ། །ཁྱོད་ནི་སྔོན་འདས་པའི་སངས་རྒྱས་བཅོམ་ལྡན་འདས་ཀླུང་གངྒཱའི་  
བྱེ་མ་སྙེད་ལ་སྒོ་གསུམ་ཡོངས་སུ་སྦྱང་བའོ། །དམ་པའི་ཆོས་སྤེལ་བའོ། །དཀོན་མཆོག་གསུམ་གྱི་གདུང་འཚོབ་པ་སྟེ། དེའང་སེམས་ཅན་ཚད་མེད་པ་ལ་ཕན་པ་དང། བདེ་བའི་  
  
  
པ་ལེགས་སོ། །རིགས་ཀྱི་བུ། འདི་ལྟ་སྟེ། ཤེས་པ་བརྡ་སྤྲོད་པ་ཆེན་པོ་གནས་པ་དང། སྤྱད་པར་མི་བྱ་བའི་ཆོས་ཡོད་དེ་  
སྔོན་འདས་པའི་སངས་རྒྱས་བཅོམ་ལྡན་འདས་ཐམས་ཅད་ཀྱིས་ཀྱང་སེམས་ཅན་ཐམས་ཅད་ཡོངས་སུ་སྨིན་པར་བྱ་བ་དང། འཁོར་བ་ལས་སྐྱོ་བར་བྱ་བ་དང། ལས་དང། ཉོན་མོངས་པ་ཡོངས་  
སུ་བཅད་པ་དང། ཐེག་པ་གསུམ་མྱུར་དུ་ཡོངས་སུ་རྫོགས་པར་བྱ་བའི་ཕྱིར་ཤེས་པ་བརྡ་སྤྲོད་པ་ཆེན་པོ་གནས་པ་དང། སྤྱད་པར་མི་བྱ་བའི་ཆོས་འདི་གསུངས་སོ། །ད་ལྟར་ཕྱོགས་བཅུ་  
ན་བཞུགས་པའི་སངས་རྒྱས་བཅོམ་ལྡན་འདས་ཐམས་ཅད་ཀྱིས་ཀྱང་སེམས་ཅན་ཐམས་ཅད་ཡོངས་སུ་སྨིན་པར་བྱ་བ་དང། འཁོར་བ་ལས་སྐྱོ་བར་བྱ་བ་དང། ལས་དང། ཉོན་མོངས་པ་  
ཡོངས་སུ་བཅད་པ་དང། ཐེག་པ་གསུམ་མྱུར་དུ་ཡོངས་སུ་རྫོགས་པར་བྱ་བའི་ཕྱིར་ཤེས་པ་བརྡ་སྤྲོད་པ་ཆེན་པོ་གནས་པ་དང། སྤྱད་པར་མི་བྱ་བའི་ཆོས་འདི་ལ་གནས་པ་གསུང་ངོ། །མ་  
འོངས་པའི་སངས་རྒྱས་བཅོམ་ལྡན་འདས་ཐམས་ཅད་ཀྱང་སེམས་ཅན་ཐམས་ཅད་ཡོངས་སུ་སྨིན་པར་བྱ་བ་དང། འཁོར་བ་ལས་སྐྱོ་བར་བྱ་བ་དང། ལས་དང། ཉོན་མོངས་པ་ཡོངས་སུ་  
གཅད་པར་བྱ་བ་དང། ཐེག་པ་གསུམ་མྱུར་དུ་ཡོངས་སུ་རྫོགས་པར་བྱ་བའི་ཕྱིར་ཤེས་པ་བརྡ་སྤྲོད་པ་ཆེན་པོ་གནས་པ་དང། སྤྱོད་པར་མི་བྱ་བའི་ཆོས་འདི་ལ་གནས་པར་བྱ་བ་འདི་དག་  
  
  
༄༅། །གསུང་བར་འགྱུར་རོ། །ཁྱོད་ཀྱིས་སྔོན་འདས་པའི་དེ་བཞིན་གཤེགས་པ་རྣམས་ལས་ཤེས་པ་བརྡ་སྤྲོད་པ་ཆེན་པོ་གནས་པ་དང། སྤྱད་པར་མི་བྱ་བའི་  
ཆོས་འདི་ལ་གནས་པར་བྱ་བ་འདི་རྫོགས་པར་ཐོས་པ་དེ་ངས་ཀྱང་སེམས་ཅན་ཐམས་ཅད་ཡོངས་སུ་སྨིན་པར་བྱ་བ་དང། འཁོར་བ་ལས་སྐྱོ་བར་བྱ་བ་དང། ལས་དང། ཉོན་མོངས་པ་  
ཡོངས་སུ་གཅད་པ་དང། ཐེག་པ་གསུམ་མྱུར་དུ་ཡོངས་སུ་རྫོགས་པར་བྱ་བའི་ཕྱིར་ཤེས་པ་བརྡ་སྤྲོད་པ་ཆེན་པོ་གནས་པ་དང། སྤྱད་པར་མི་བྱ་བའི་ཆོས་འདི་ལ་གནས་པར་བྱ་བ་  
འདི་ལ་བསྟན་པར་བྱ་ཡི། དེ་བས་ན་སྐྱེས་བུ་དམ་པ་ཁྱོད་ཀྱིས་ལེགས་པར་ཉོན་ལ་ཡིད་ལ་ཟུངས་ཤིག་དང་བསྟན་པར་བྱའོ། །བཅོམ་ལྡན་འདས། དེ་ལྟར་བགྱིའོ་ཞེས་གསོལ་ནས་  
ཚངས་པ་ཆེན་པོ་ལྷའི་སྙིང་པོ་བཅོམ་ལྡན་འདས་ལ་ཕྱིར་ཉན་ཏོ། །བཅོམ་ལྡན་འདས་ཀྱིས་ཚངས་པ་ཆེན་པོ་ལྷའི་སྙིང་པོ་ལ་བཀའ་སྩལ་པ། གནས་པ་དང། སྤྱད་པར་མི་བྱ་བའི་ཆོས་  
རྣམ་པ་བཅུ་ཡོད་དེ། གལ་ཏེ་རྣལ་འབྱོར་ཅན་དག་སྤྱོད་པ་ངན་པ་འདི་ལས་འགའ་ཙམ་གྱི་རྗེས་སུ་ཞུགས་ནའང་འདོད་པའི་ཁམས་ཀྱི་དགེ་བའི་རྩ་བ་ཙམ་ཡང་ཡོངས་སུ་མི་འགྲུབ་བོ། །ཇི་  
སྟེ་སྔར་གྲུབ་ནའང་དེ་མ་ཐག་ཏུ་ཕྱིར་སྟོར་ཅིང་ཉམས་པར་གྱུར་ན་གཟུགས་དང། གཟུགས་མེད་པའི་ཏིང་ངེ་འཛིན་ནས་ཐེག་པ་གསུམ་དང། ཐེག་པ་གཅིག་གི་བར་དུ་ཐོབ་པར་འགྱུར་བ་  
  
  
བཅུ་གང་ཞེ་ན། འདི་ལྟ་སྟེ། འཇིག་རྟེན་ན་ཁ་ཅིག་ཏིང་ངེ་འཛིན་སྒོམ་འདོད་ཀྱང་འཚོ་བའི་ཡོ་བྱད་ཀྱིས་བྲེལ་པས་ཚོལ་བའི་རྐྱེན་གྱིས་ཉོན་མོངས་པ་དང། ཁ་ཅིག་ནི་ཏིང་ངེ་  
འཛིན་སྒོམ་འདོད་ཀྱང་ཚུལ་ཁྲིམས་ཉམས་ཤིང་ཁ་ན་མ་ཐོབ་མང་པོ་བྱེད་པ་དང། ཁ་ཅིག་ནི་ཏིང་ངེ་འཛིན་སྒོམ་འདོད་ཀྱང་ཕྱིན་ཅི་ལོག་ཏུ་ལྟ་ཞིང་འཇིག་རྟེན་གྱི་ལྟས་བཟང་ངན་ལ་ཆགས་  
ཏེ་ལུས་དང། སེམས་མདུལ་བ་དང། ཁ་ཅིག་ནི་ཏིང་ངེ་འཛིན་སྒོམ་འདོད་ཀྱང་སེམས་གཡོ་ཞིང་རྒོད་པས་འཕགས་པ་ལ་མ་གཞོལ་ཏེ་དབང་པོ་རྒོད་པ་དང། ཁ་ཅིག་ནི་ཏིང་ངེ་འཛིན་སྒོམ་འདོད་  
ཀྱང་ཕྲ་མ་བྱེད་པ་ལ་དགའ་བས་དབྱེན་བྱེད་པ་དང། ཁ་ཅིག་ནི་ཏིང་ངེ་འཛིན་སྒོམ་འདོད་ཀྱང་ངག་རྩུབ་པོས་འཕགས་པ་ལ་སྨོད་ཅིང་དབང་ཟ་བ་དང། ཁ་ཅིག་ནི་ཏིང་ངེ་འཛིན་སྒོམ་འདོད་ཀྱང་ཚིག་  
ཀྱལ་པ་དང། བརྫུན་དུ་སྨྲ་བ་དང། ཁ་ཅིག་ནི་ཏིང་ངེ་འཛིན་སྒོམ་འདོད་ཀྱང་འདོད་ཆགས་དང། ཕྲག་དོག་གིས་གཞན་གྱི་ཁེ་དང། བསྟི་སྟང་དང། རྙེད་པ་ལ་མི་དགའ་བ་དང། ཁ་ཅིག་ནི་ཏིང་  
ངེ་འཛིན་སྒོམ་འདོད་ཀྱང་ཞེ་སྡང་དང་བཅས་པས་སེམས་ཅན་ལ་གནོད་སེམས་སྐྱེས་པ་དང། ཁ་ཅིག་ནི་ཏིང་ངེ་འཛིན་སྒོམ་འདོད་ཀྱང་ལོག་པར་ལྟ་བ་དང་བཅས་པས་རྒྱུ་དང་འབྲས་བུ་མེད་  
པར་ལྟ་བའོ། །ཚངས་པ་ཆེན་པོ། དེ་ལྟར་ཤེས་པར་བྱ་སྟེ། འདི་དག་ནི་གནས་པ་དང། སྤྱད་པར་མི་བྱ་བའི་ཆོས་རྣམ་པ་བཅུ་ཞེས་བྱའོ། །གལ་ཏེ་ཏིང་ངེ་འཛིན་སྒོམ་པ་དག་སྤྱོད་པ་ངན་པ་འདི་  
  
  
༄༅། །དག་ལས་འགའ་ཙམ་གྱི་རྗེས་སུ་ཞུགས་ན་འདོད་པའི་ཁམས་ཀྱི་དགེ་བའང་ཡོངས་སུ་མི་འགྲུབ་བོ། །ཇི་སྟེ་སྔར་གྲུབ་ནའང་དེ་མ་ཐེག་ཏུ་སྟོར་ཅིང་ཉམས་པར་  
འགྱུར་ན་གཟུགས་དང། གཟུགས་མེད་པའི་ཏིང་ངེ་འཛིན་དང། ཐེག་པ་གསུམ་དང། གཅིག་ཐོབ་པར་འགྱུར་པ་ལྟ་ཅི་སྨོས། ཚངས་པ་ཆེན་པོ་གཞན་ཡང། གནས་པ་དང། སྤྱད་པར་མི་བྱ་  
བའི་ཆོས་རྣམ་པ་བཅུ་ཡོད་དོ། ཏིང་ངེ་འཛིན་སྒོམ་པ་དག་སྤྱོད་པ་ངན་པ་འདི་དག་ལས་འགའ་ཞིག་དང་ལྡན་ན་ཏིང་ངེ་འཛིན་ཡོངས་སུ་མི་འགྲུབ་བོ། །ཇི་སྟེ་སྔར་གྲུབ་ནའང་དེ་མ་ཐག་ཏུ་  
སྟོར་ཅིང་ཉམས་པར་འགྱུར་རོ། །བཅུ་གང་ཞེ་ན། འདི་ལྟ་སྟེ། ལས་སུ་བྱ་བའི་དངོས་པོ་ལ་དགའ་ཞིང་ཆགས་པ་དང། བྲེ་མོའི་གཏམ་ལ་དགའ་ཞིང་ཆགས་པ་དང། གཉིད་ཀྱིས་  
ལོག་པ་ལ་དགའ་ཞིང་ཆགས་པ་དང། ཟང་ཟིང་ཚོལ་བ་ལ་དགའ་ཞིང་ཆགས་པ་དང། གཟུགས་བཟང་པོ་ལ་དགའ་ཞིང་ཆགས་པ་དང་སྒྲ་སྙན་པ་ལ་དགའ་ཞིང་ཆགས་པ་དང་  
དྲི་ཞིམ་པོ་ལ་དགའ་ཞིང་ཆགས་པ་དང། རོ་ཞིམ་པོ་ལ་དགའ་ཞིང་ཆགས་པ་དང། རེག་བྱ་འཇམ་པོ་ལ་དགའ་ཞིང་ཆགས་པ་དང། རྟོག་པ་དང། དཔྱོད་པ་ལ་དགའ་ཞིང་ཆགས་  
པའོ༑ ༑ཚངས་པ་ཆེན་པོ། དེ་ལྟར་ཤེས་པར་བྱ་སྟེ། གནས་པ་དང་སྤྱད་པར་མི་བྱ་བའི་ཆོས་རྣམ་པ་བཅུ་པོ་དེ་ཏིང་ངེ་འཛིན་སྒོམ་པ་དག་སྤྱོད་པ་ངན་པ་འདི་ལས་འགའ་ཞིག་དང་ལྡན་  
  
  
།ཇི་སྟེ་སྔར་གྲུབ་ནའང་དེ་མ་ཐག་ཏུ་སྟོར་ཅིང་ཉམས་པར་འགྱུར་རོ་།གལ་ཏེ་ཏིང་ངེ་འཛིན་མ་བསྒྲུབས་ན་དགེ་བའི་ཚོགས་གཞན་ཅི་བསགས་  
ཀྱང་དེ་ནི་དོན་དུ་མི་འགྱུར་ཏེ། གང་བདག་གི་ལོངས་སྤྱོད་དང་དད་པས་སྦྱིན་པ་བསྒྲུབ་པའི་ཕྱིར་སེམས་དང། སེམས་ལས་བྱུང་བའི་ཆོས་ངན་པ་སྐྱེ་བར་འགྱུར་རོ། །དེའི་རྐྱེན་གྱིས་རྒྱལ་པོ་  
དང༑ བློན་པོ་ཆེན་པོའི་ཁྲིམས་དང་ཡང་འགལ་བར་བྱེད་དོ། །ཁ་ཅིག་ལ་ནི་གཤེ་ཤིང་སྤྱོད་བའང་བྱེད་དོ། །ཁ་ཅིག་ལ་ནི་ལྕག་གིས་གཞུ་བ་དང། ཁ་ཅིག་ལ་ནི་ལུས་ཀྱི་ཡན་ལག་དང། ཉིང་  
ལག་གཅོད་ཅིང་གཅོད་པར་ཡང་བྱེད་དོ། །དེའི་རྒྱུ་དེའི་རྐྱེན་གྱིས་ནད་དྲག་པོས་འདེབས་ཤིང་ཡུན་རིང་པོར་སྡུག་བསྔལ་མྱོང་བ་དང་ཚེ་ཐུང་བ་དང། འཆི་འཕོས་ནས་ཀྱང་ངན་སོང་གསུམ་  
གང་ཡང་རུང་བ་གཅིག་གི་ནང་དུ་སྐྱེ་བ་ནས་མཚམས་མེད་པའི་སེམས་ཅན་དམྱལ་བའི་བར་དུ་ལྟུང་བར་འགྱུར་ཏེ། ཀུ་དྲཱ་ཀ་དང་ཨ་ར་ད་ཀ་དང། དེ་ཤུ་ཀུ་བ་ལ་ཀི་དང། ལྷས་བྱིན་ལ་  
སོགས་པ་དང་འདྲ་བར་བསམ་གཏན་ལས་ཉམས་པ་དང། མཚམས་མེད་པའི་སེམས་ཅན་དམྱལ་བའི་བར་དུ་ལྟུང་ཞིང་རྣམ་པ་ཚད་མེད་པ་སྙེད་ཀྱི་སྡུག་བསྔལ་ཆེན་པོ་མི་བཟོད་པ་ཀུན་  
མྱོང་བར་འགྱུར་རོ། །དེའི་ཚེ་བཅོམ་ལྡན་འདས་ཀྱིས་ཚེ་དང་ལྡན་པ་ཅང་ཤེས་ཀཽཎྜི་ནྱ་ལ་འདི་སྐད་ཅེས་བཀའ་སྩལ་ཏེ། །ཁྱོད་དང། བས་མཐར་གནས་ཤིང་ཏིང་ངེ་འཛིན་སྒོམ་པའི་དགེ་སློང་  
  
  
༄༅། །དག་གནས་ཁང་མཆོག་དག་ན་གནས་ཤིང་མལ་ཆ་མཆོག་དང། ཁ་ཟས་མཆོག་ལ་སྤྱོད་ཅིང་དགེ་འདུན་གྱི་ལས་ཐམས་ཅད་མི་བྱེད་པར་གནང་ངོ། །དེ་  
ཅིའི་ཕྱིར་ཞེ་ན། ཏིང་ངེ་འཛིན་སྒོམ་པ་དག་གལ་ཏེ་འཚོ་བའི་ཡོ་བྱད་ཀྱིས་བྲེལ་བར་གྱུར་ན་སེམས་དང། སེམས་ལས་བྱུང་བའི་ཆོས་ངན་པ་སྐྱེ་ཞིང་ཏིང་ངེ་འཛིན་ཐམས་ཅད་མི་འགྲུབ་པ་ནས་  
མཚམས་མེད་པའི་སེམས་ཅན་དམྱལ་བའི་བར་དུ་ལྟུང་ཞིང་མི་བཟད་པའི་སྡུག་བསྔལ་ཆེན་པོ་རྣམ་པ་ཚད་མེད་པ་སྙེད་མྱོང་བར་འགྱུར་རོ། །ཏིང་ངེ་འཛིན་སྒོམ་པ་དག་གལ་ཏེ་འཚོ་  
བའི་ཡོ་བྱད་དང་ལྡན་ན་ཏིང་ངེ་འཛིན་མང་པོ་མ་གྲུབ་པའང་གྲུབ་པ་དང། སྔར་གྲུབ་པ་དག་ཀྱང་མི་ཉམས་སོ། །དེའི་དབང་གིས་མི་དགེ་བའི་ཆོས་ཐམས་ཅད་མི་སྐྱེ་བ་ནས་གཞུང་དེ་  
བཞིན་དུ་རྒྱས་པར་མི་དགེ་བའི་རྟོག་པ་དང། དཔྱོད་པའི་བར་དུ་མི་སྐྱེ་བ་ལ་མཐོ་རིས་ཀྱི་ལྷར་སྐྱེ་བ་ནས་མྱ་ངན་འདའ་བའི་བར་དུ་འཐོབ་པར་འགྱུར་རོ། །ཏིང་ངེ་འཛིན་སྒོམ་པ་དག་གལ་ཏེ་ཏིང་  
ངེ་འཛིན་མང་པོ་མ་གྲུབ་ན་ནམ་གྱི་སྟོད་དང། ནམ་གྱི་སྨད་ལ་མི་ཉལ་བར་བྱས་ཏེ་བརྩོན་འགྲུས་སུ་བསླབ་ཅིང་བསྒོམ་པ་དང། འདུ་འཛི་ཡོངས་སུ་སྤངས་ཏེ་འདོད་པ་ཉུང་ཞིང་ཆོག་ཤེས་  
པར་བྱ་བ་དང། ཅི་ལའང་མི་ཆགས་པ་དང། འདོད་ཆགས་དང། ཞེ་སྡང་དང། ཁོང་ཁྲོ་བ་དང། འཆབ་པ་དང། འཁྲུག་པ་དང་འཚེ་བ་དང། ང་རྒྱལ་དང། རྒྱགས་པ་དང། ཕྲག་དོག་  
  
  
འཇུངས་པ་དང། ཕྲ་མ་དང། ངག་རྩུབ་པོ་དང་རྫུན་དང། འཇིག་རྟེན་གྱི་རྩོད་པ་དང། བག་མེད་པ་ཐམས་ཅད་ཡོངས་སུ་སྤོང་ངོ། །གང་དེ་ལྟར་ནན་ཏན་བྱེད་པ་དེ་ནི་བརྒྱ་བྱིན་  
དང༑ ཚངས་པ་དང། འཇིག་རྟེན་སྐྱོང་བ་བཞི་དང། འཁོར་ལོས་བསྒྱུར་བའི་རྒྱལ་པོ་ལ་སོགས་པས་བསྟོད་པ་དང། བསྔགས་པ་དང་ཕྱག་དང། བསྟི་སྟང་དང། རིམ་གྲོ་དང། བསྙེན་  
བཀུར་ལ་སོགས་པ་དང། སྦྱིན་པ་བྱེ་བ་ཁྲག་ཁྲིག་བརྒྱ་སྟོང་སྙེད་ཀྱང་བླང་བར་བྱ་ན། རྒྱལ་རིགས་དང། བྲམ་ཟེ་དང་རྗེའུ་རིགས་ལ་སོགས་པའི་མཆོད་པ་ལེན་པ་ལྟ་ཅི་སྨོས། ཏིང་ངེ་  
འཛིན་མ་ཐོབ་པ་དག་ཀྱང་དེ་དག་གི་བསྟོད་པ་དང། བསྔགས་པ་དང། ཕྱག་དང། བཀུར་སྟི་དང། རིམ་གྲོ་དང། བསྙེན་བཀུར་དང་སྤྱིན་པ་དང། མཆོད་པ་བདག་གིར་བྱེད་དུ་དབང་ན་  
ཏིང་ངེ་འཛིན་ཐོབ་པ་ལྟ་སྨོས་ཀྱང་ཅི་དགོས། དེ་ནས་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། ཏིང་འཛིན་བསྒོམས་པས་ཐེ་ཚོམ་གཅོད་འགྱུར་ཏེ། །དེ་མ་གཏོགས་པར་  
གཞན་གྱིས་ནུས་མ་ཡིན། །དེ་བས་ཏིང་འཛིན་བསྒོམ་པ་མཆོག་ཡིན་གྱི་།མཁས་པ་དག་གིས་དེ་ལ་མཆོད་པ་བྱ། །དེ་ནས་ཚངས་པ་ཆེན་པོ་ལྷའི་སྙིང་པོས་འདི་སྐད་ཅེས་གསོལ་ཏོ། །བཙུན་  
པ་བཅོམ་ལྡན་འདས། སངས་རྒྱས་ཀྱི་བསྟན་པ་ལ་རབ་ཏུ་བྱུང་བ་དག་གལ་ཏེ་རྒྱལ་རིགས་སམ། བློན་པོ་ཆེན་པོའམ། དབང་པོས་ལྕག་དང། དབྱུག་པ་ལ་སོགས་པས་གཞུས་སམ། བརྡེགས་  
  
  
༄༅། །སམ༑ གལ་ཏེ་བཙོན་རར་བཅུག་གམ། སྤྱོས་སམ། བརྒྱད་དམ་ཡན་ལག་གཏུབས་སམ། སྲོག་དང་ཕྲལ་ཏེ་བཀུམ་ན་དེ་ཅི་རིགས་པ་ལགས་སམ་  
འོན་ཏེ་རིགས་པར་མ་ལགས། བཅོམ་ལྡན་འདས་ཀྱིས་ཚངས་པ་ཆེན་པོ་ལྷའི་སྙིང་པོ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། སེམས་ཅན་གང་ཞིག་ངའི་བསྟན་པ་ལ་རབ་ཏུ་  
བྱུང་ནས་སྐྲ་དང། ཁ་སྤུ་བྲེགས་ཏེ། ངུར་སྨྲིག་གི་ཚལ་བུ་གྱོན་ན་ཚུལ་ཁྲིམས་སྲུང་ངམ། ཚུལ་ཁྲིམས་ཉམས་སམ། ཚུལ་ཁྲིམས་མེད་ཀྱང་རུང་སྟེ། དེ་ལ་ལྷ་དང། མི་དང། ལྷ་མ་ཡིན་  
ལ་སོགས་པ་ཐམས་ཅད་ཀྱིས་ཀྱང་ཁྱིམ་པའི་ཆོས་ཉིད་དང་སྦྱར་དུའང་མི་གནང་ན། དེ་ལ་ལྕག་དང། དབྱིག་པ་ལ་སོགས་པས་ལུས་ལ་གཞུ་ཞིང་འཚོག་པ་དང། བཙོན་རར་གཞུག་  
པ་དང། གཤེ་བ་དང། སྤྱོ་བ་དང། ལུས་ཀྱི་ཡན་ལག་གཏུབ་པ་དང། འཚོ་བའི་དབང་པོ་དང་ཕྲལ་བ། ཆོས་མ་ཡིན་པ་དང་སྦྱོར་བ་ལྟ་ཅི་སྨོས། དེ་ཅིའི་ཕྱིར་ཞེ་ན། ཚུལ་ཁྲིམས་  
སྲུང་ཞིང་མང་དུ་ཐོས་པ་དང་ལྡན་པ་ལྟ་ཞོག་ལ། ངའི་བསྟན་པ་ལ་རབ་ཏུ་བྱུང་ནས་ཚུལ་ཁྲིམས་ཉམས་ཏེ་མི་དགེ་བའི་ཆོས་སྤྱོད་པས་ནང་རུལ་ཅིང་མི་གཙང་བས་གང་བའི་སྲིན་ཀྭ་ལྭ་  
དང་འདྲ་བ། དགེ་སྦྱོང་མ་ཡིན་པར་དགེ་སྦྱོང་དུ་ཁས་འཆེ་བ་ཚངས་པར་སྤྱོད་པ་མ་ཡིན་པར་ཚངས་པར་སྤྱོད་པར་ཁས་འཆེ་བ་ཉོན་མོངས་པ་རྣམ་པ་སྣ་ཚོགས་ལས་ཕམ་པ་  
  
  
ཁས་བུབ་པ་དེ་ལྟ་བུའི་ཚུལ་ཁྲིམས་ཉམས་པའི་དགེ་སློང་ངན་པའང་ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང་  
ལྟོ་འཕྱེ་ཆེན་པོ་དང། མི་དང། མི་མ་ཡིན་པ་ལ་སོགས་པ་ཐམས་ཅད་ཀྱི་སྟོན་པ་དང། འདྲེན་པར་འགྱུར་ཏེ། ཡོན་ཏན་རིན་པོ་ཆེ་དཔག་ཏུ་མེད་པའི་གཏེར་དུ་འགྱུར་རོ། །གཞན་ཡང། རིགས་ཀྱི་  
བུ༑ ངའི་བསྟན་པ་ལ་རབ་ཏུ་བྱུང་བ་དག་ཚུལ་ཁྲིམས་ཉམས་ཀྱང་སེམས་ཅན་དག་གཟུགས་མཐོང་བ་ཙམ་གྱིས་ལྷག་པའི་བསམ་པ་རྣམ་པ་བཅུ་སྐྱེ་བས་ན་ཡོན་ཏན་རིན་པོ་ཆེའི་ཕུང་པོ་  
དཔག་ཏུ་མེད་པ་བཅུ་འཐོབ་པར་འགྱུར་རོ། །བཅུ་གང་ཞེ་ན། འདི་ལྟ་སྟེ། ངའི་བསྟན་པ་ལ་རབ་ཏུ་བྱུང་བ་དག་ཚུལ་ཁྲིམས་ཉམས་མོད་ཀྱི། སེམས་ཅན་དག་གིས་མཐོང་བར་གྱུར་ན་  
སངས་རྒྱས་རྗེས་སུ་དྲན་པས་བཀུར་སྟི་དང་བཅས་པས་དང་ཅིང་གུས་པའི་ལྷག་པའི་བསམ་པ་སྐྱེའོ། །དེའི་རྒྱུ་དེའི་རྐྱེན་གྱིས་མུ་སྟེགས་ཅན་གྱི་སྟོན་པ་དང། དེའི་གཙུག་ལག་དང། དེའི་  
འཁོར་ལ་ནམ་དུའང་མི་ཕྱོགས་པ་ནས་འཇིགས་པ་དང་བྲལ་བ་ཡོངས་སུ་མྱ་ངན་ལས་འདའ་བའི་གྲོང་ཁྱེར་ཆེན་པོ་ལ་འཇུག་པའི་བར་དུ་འགྱུར་རོ། །ལ་ལས་མཐོང་ནས་འཕགས་པའི་  
ཚུལ་ཁྲིམས་རྗེས་སུ་དྲན་པ་ལ་ལྷག་པའི་བསམ་པ་སྐྱེའོ། །དེའི་རྒྱུ་དེའི་རྐྱེན་གྱིས་སྲོག་གཅོད་པ་ཡོངས་སུ་སྤོང་བ་དང། མ་བྱིན་པར་ལེན་པ་ཡོངས་སུ་སྤོང་བ་དང། འདོད་པས་ལོག་པར་  
  
  
༄༅། །གཡེམ་པ་ཡོངས་སུ་སྤོང་བ་དང། བརྫུན་དུ་སྨྲ་བ་ཡོངས་སུ་སྤོང་བ་དང། བག་མེད་པའི་གནས་སྨྱོ་བའི་ཁུ་བ་ཆང་ལ་སོགས་པ་འཐུང་བ་ཡོངས་སུ་སྤོང་བ་ནས་  
འཇིགས་པ་དང་བྲལ་བ་ཡོངས་སུ་མྱ་ངན་ལས་འདའ་བའི་གྲོང་ཁྱེར་ཆེན་པོ་ལ་འཇུག་པའི་བར་དུ་འགྱུར་རོ། །ལ་ལས་མཐོང་ནས་སྦྱིན་པ་རྗེས་སུ་དྲན་པ་ལ་ལྷག་པའི་བསམ་པ་སྐྱེའོ། །དེའི་  
རྒྱུ་དེའི་རྐྱེན་གྱི་ལོངས་སྤྱོད་ཆེན་པོ་དང་ལྡན་ཞིང་ཡང་དག་པ་དང། ཡང་དག་པའི་སྤྱོད་པ་ཅན་ལ་མཆོད་པ་དང། བསྙེན་བཀུར་བྱེད་པ་ནས་འཇིགས་པ་དང་བྲལ་བ་ཡོངས་སུ་མྱ་ངན་ལས་  
འདའ་བའི་གྲོང་ཁྱེར་ཆེན་པོ་ལ་འཇུག་པའི་བར་དུ་འགྱུར་རོ། །ལ་ལས་མཐོང་ནས་ངང་དེས་པའི་བཟོད་པ་རྗེས་སུ་དྲན་པ་ལ་ལྷག་པའི་བསམ་པ་སྐྱེའོ། །དེའི་རྒྱུ་དེའི་རྐྱེན་གྱིས་ཕྲ་མ་ཡོངས་  
སུ་སྤོང་བ་དང། ངག་རྩུབ་པོ་དང། ཚིག་ཀྱལ་པ་དང། ཞེ་སྡང་ཡོངས་སུ་སྤོང་བ་ནས་འཇིགས་པ་དང་བྲལ་བ་ཡོངས་སུ་མྱ་ངན་ལས་འདས་པའི་གྲོང་ཁྱེར་ཆེན་པོ་ལ་འཇུག་པའི་བར་  
དུ་འགྱུར་རོ། །ལ་ལས་མཐོང་ནས་རབ་ཏུ་འབྱུང་ཞིང་བརྩོན་འགྲུས་ལ་ནན་ཏན་བྱ་བར་རྗེས་སུ་དྲན་པ་ལ་ལྷག་པའི་བསམ་པ་སྐྱེའོ་།དེའི་རྒྱུ་དེའི་རྐྱེན་གྱིས་ཁྱིམ་རབ་ཏུ་  
སྤོང་ཞིང་ཁྱིམ་མ་ཡིན་པའི་ཆོས་ལེན་ཏེ་ཤིན་ཏུ་འབད་པའི་བརྩོན་འགྲུས་ཀྱིས་སྤྱོད་པའི་མཆོག་ནན་ཏན་བྱེད་པ་ནས་འཇིགས་པ་མེད་པའི་ཡོངས་སུ་མྱ་ངན་ལས་འདའ་བའི་གྲོང་ཁྱེར་ཆེན་  
  
  
།ལ་ལས་མཐོང་ནས་འཁྲུག་པའི་སེམས་ཡོངས་སུ་སྤོང་ཞིང་བསམ་གཏན་ལ་མཉམ་པར་གཞོག་པ་རྗེས་སུ་དྲན་པ་ལ་ལྷག་པའི་བསམ་པ་སྐྱེའོ། །དེའི་  
རྒྱུ་དེའི་རྐྱེན་གྱིས་རི་དང། ཚལ་དང། བས་མཐའ་དགོན་པ་ལ་མོས་ཤིང་ཉིན་མཚན་དུ་ཏིང་ངེ་འཛིན་བསྒོམ་པ་ལ་བརྩོན་འགྲུས་རྩོམ་པ་ནས་འཇིགས་པ་མེད་པའི་ཡོངས་སུ་མྱ་ངན་ལས་འདའ་  
བའི་གྲོང་ཁྱེར་ཆེན་པོ་ལ་འཇུག་པའི་བར་དུ་འགྱུར་རོ། །ལ་ལས་མཐོང་ནས་ཤེས་རབ་རྗེས་སུ་དྲན་པ་ལ་ལྷག་པའི་བསམ་པ་སྐྱེའོ་།དེའི་རྒྱུ་དེའི་རྐྱེན་གྱིས་དམ་པའི་ཆོས་ཉན་པ་དང། ཀློག་པ་  
དང༑ འདོན་པ་ལ་དགའ་ཞིང་སྤྲོ་བ་ནས་ཡོངས་སུ་མྱ་ངན་ལས་འདའ་བའི་གྲོང་ཁྱེར་ཆེན་པོ་ལ་འཇུག་པའི་བར་དུ་འགྱུར་རོ། །ལ་ལས་མཐོང་ནས་ཡང་དག་པར་འབྱུང་བ་དགེ་བའི་རྩ་བ་སྔོན་བསྐྱེད་  
པར་རྗེས་སུ་དྲན་པ་ལ་ལྷག་པའི་བསམ་པ་སྐྱེ་བ་ནས་འཛུམ་བཞིན་དུ་སྨྲ་བ་དང། སྤྲོ་བཞིན་དུ་གཏམ་ཟེར་བ་དང། [?]རྐང་པ་ལ་ཕྱག་འཚལ་བའི་བར་དུ་བྱེད་པར་འགྱུར་རོ། །དེའི་རྒྱུ་དེའི་རྐྱེན་  
གྱིས་རིགས་ཆེ་ཞིང་མཐོ་པ་དང། བཙུན་པའི་རིགས་སུ་སྐྱེ་ཞིང་སེམས་ཅན་ཚད་མེད་པ་ཀུན་གྱིས་མཐོང་ན་དགའ་བ་ནས་འཇིགས་པ་དང་བྲལ་བ་ཡོངས་སུ་མྱ་ངན་ལས་འདས་པའི་གྲོང་  
ཁྱེར་ཆེན་པོ་ལ་འཇུག་པའི་བར་དུ་འགྱུར་རོ། །རིགས་ཀྱི་བུ། ངའི་བསྟན་པ་ལ་རབ་ཏུ་བྱུང་བ་དག་ཚུལ་ཁྲིམས་ཉམས་ཀྱང་སེམས་ཅན་དག་གཟུགས་དང། ཆ་ལུགས་མཐོང་བ་ཙམ་གྱིས་ལྷག་  
  
  
༄༅། །པའི་བསམ་པ་རྣམ་པ་འདི་བཅུ་སྐྱེ་སྟེ། ཡོན་ཏན་རིན་པོ་ཆེའི་ཕུང་པོ་ཚད་མེད་པ་ཐོབ་པར་འགྱུར་རོ། །དེ་བས་ན་རྒྱལ་པོ་དང། བློན་པོ་ཆེན་པོ་དང། དབང་  
པོ་ལ་སོགས་པས་དེ་ལ་ལྕག་དང། དབྱིག་པ་ལ་སོགས་པས་གཞུ་ཞིང་འཚོག་པ་དང། བཙོན་རར་གཞུག་པ་དང། གཤེ་ཞིང་སྤྱོ་བ་དང་ལུས་ཀྱི་ཡན་ལག་གཏུབ་པ་དང། འཚོ་བའི་  
དབང་པོ་དང་བྲལ་བ་ལ་སོགས་པ་བྱ་བར་མི་རིགས་སོ། །གཞན་ཡང་ཚངས་པ་ཆེན་པོ། ང་ལ་སྐྱབས་སུ་སོང་སྟེ། རབ་ཏུ་བྱུང་བ་དག་ཚུལ་ཁྲིམས་ཉམས་ཏེ་མི་དགེ་བའི་ཆོས་སྤྱོད་པ་ནང་རུལ་  
ཅིང་མི་གཙང་བས་གང་བའི་སྲིན་ཀྭ་ལྭ་དང་འདྲ་བ། དགེ་སྦྱོང་མ་ཡིན་པར་དགེ་སྦྱོང་དུ་ཁས་འཆེ་བ། ཚངས་པར་སྤྱོད་པ་མ་ཡིན་པར་ཚངས་པར་སྤྱོད་པ་ཁས་འཆེ་བ། ཉོན་མོངས་པ་རྣམ་པ་  
མང་པོ་ལས་ཕམ་པ། རུལ་པ། ཁས་བུབ་པ་ལྟ་བུའི་དགེ་སློང་ཚུལ་ཁྲིམས་ཉམས་ཏེ་མི་དགེ་བ་སྤྱོད་མེད་ཀྱི། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་  
དང༑ མིའམ་ཅི་དང། ལྟོ་འཕྱེ་ཆེན་པོ་དང། མི་དང་མི་མ་ཡིན་པ་ལ་སོགས་པ་ཐམས་ཅད་ཀྱི་སྟོན་པ་དང། འདྲེན་པའི་དགེ་བའི་གཤེས་གཉེན་བྱེད་ཅིང་ཡོན་ཏན་དཔག་ཏུ་མེད་པའི་  
གཏེར་དུ་འགྱུར་རོ། །དེ་ལྟར་དགེ་སློང་དེ་ཆོས་ཀྱི་སྣོད་མ་ཡིན་མོད་ཀྱི། སྐྲ་དང། ཁ་སྤུ་བྲེགས་ཏེ་གོས་ངུར་སྨྲིག་གྱོན་ནས་ཆ་ལུགས་དང། སྤྱོད་ལམ་འཕགས་པ་རྣམས་དང་མཐུན་ཏེ་  
  
  
རྩ་བ་རྣམ་པ་སྣ་ཚོགས་འཕེལ་ཞིང་སྐྱེ་བར་འགྱུར་རོ། །གཞན་ཡང། སེམས་ཅན་ཚད་མེད་པ་རྣམས་མཐོ་རིས་ཀྱི་ལྷར་སྐྱེ་བ་དང་མྱ་  
ངན་ལས་འདའ་བའི་ཡང་དག་པའི་ལམ་ལ་འཛུད་པར་འགྱུར་ཏེ། དེ་བས་ན་ང་ལ་སྐྱབས་སུ་སོང་སྟེ་རབ་ཏུ་བྱུང་བ་དག་ཚུལ་ཁྲིམས་སྲུང་ངམ། ཚུལ་ཁྲིམས་ཉམས་སམ། ཚུལ་ཁྲིམས་མེད་  
ཀྱང་རུང་སྟེ། འཁོར་ལོས་བསྒྱུར་བའི་རྒྱལ་པོའམ། རྒྱལ་པོ་གཞན་ནམ། བློན་པོ་ལ་སོགས་པས་ཁྱིམ་པའི་ཆོས་ཉིད་དང་སྦྱོར་དུའང་མ་གནང་ན། ལྕག་དང། དབྱིག་པ་ལ་སོགས་པས་གཞུ་བ་  
དང༑ འཚོག་པ་དང། བཙོན་རར་གཞུག་པ་དང། གཤེ་ཞིང་སྤྱོ་པ་དང། ལུས་ཀྱི་ཡན་ལག་དང། ཉིང་ལག་གཅོད་ཅིང་གཏུབ་པ་དང་འཚོ་བའི་དབང་པོ་དང་བྲལ་བ་ལ་སོགས་པ་ཆོས་མ་  
ཡིན་པ་གཞན་ལྟ་ཅི་སྨོས། ཚངས་པ་ཆེན་པོ། དེ་ལྟར་ཚུལ་ཁྲིམས་ཉམས་ཤིང་སྡིག་པ་སྤྱོད་པའི་དགེ་སློང་དེ་ངས་བསྟན་པའི་འདུལ་བ་ལས་མི་རོ་ལྟ་བུའོ་ཞེས་གསུངས་མོད་ཀྱི། རབ་ཏུ་  
བྱུང་བ་དང། ཚུལ་ཁྲིམས་དང། ཡོན་ཏན་ལྷག་མའི་མཐུ་ཡོད་དོ་།དཔེར་ན། ཁྱུ་མཆོག་གམ། གླ་བ་ལྟ་བུ་ཤི་སྟེ་རྣམ་པར་ཤེས་པ་དང་བྲལ་ནས་བྱོལ་སོང་གི་ནང་ན་རོ་ཡིན་མོད་ཀྱི། ཁྱུ་  
མཆོག་ལ་གི་ཝང་ཡོད་པ་དང། གླ་བ་ལ་གླ་རྩི་ཡོད་པས་སེམས་ཅན་ཚད་མེད་དཔག་ཏུ་མེད་པའི་ཕན་པ་དང། བདེ་བའི་དོན་ཆེན་པོར་འགྱུར་བ་བཞིན་དུ་ཚུལ་ཁྲིམས་ཉམས་པའི་དགེ་  
  
  
༄༅། །སློང་དེའང་ངས་བསྟན་པའི་འདུལ་བ་ལས་མི་རོ་ལྟ་བུའོ་ཞེས་བྱ་མོད་ཀྱི། རབ་ཏུ་བྱུང་བ་དང། ཚུལ་ཁྲིམས་དང། ཡོན་ཏན་ལྷག་མའི་མཐུས་ཀྱང་སེམས་  
ཅན་ཚད་མེད་དཔག་ཏུ་མེད་པ་ལ་ཕན་པ་དང། བདེ་བའི་དོན་ཆེན་པོར་འགྱུར་རོ། །ཚངས་པ་ཆེན་པོ། འདི་ལྟ་སྟེ། ཚོང་པ་དག་ཀྱང་རྒྱ་མཚོ་ཆེན་པོར་ཞུགས་ནས་རིགས་གཅིག་པའི་  
སེམས་ཅན་ཚད་མེད་པ་དག་བསད་དེ་མིག་ཕྱུང་ནས་མིག་གི་འབྲས་བུ་དེ་དང། བརྟན་ཞེས་བྱ་བའི་འབྲས་བུ་དང་ལྷན་ཅིག་སྦྱར་ན་མིག་སྨན་རིན་པོ་ཆེར་འགྱུར་རོ། །སེམས་ཅན་གང་  
ལོང་བ་མིག་མེད་པ་མངལ་ནས་ཕྱུང་ནས་དམུས་ལོང་དུ་གྱུར་པ་དག་གི་མིག་ཏུ་རིན་པོ་ཆེའི་མིག་སྨན་དེས་བྱུགས་ན་མིག་ནད་ཐམས་ཅད་དང་བྲལ་ཏེ་མིག་རྣོ་ཞིང་གསལ་བར་འགྱུར་རོ། །  
དེ་བཞིན་དུ་ཚུལ་ཁྲིམས་ཉམས་པའི་དགེ་སློང་ཡང་ངས་བསྟན་པའི་འདུལ་བ་ལས་མི་རོ་ལྟ་བུ་ཞེས་བྱ་མོད་ཀྱི། རབ་ཏུ་བྱུང་བའི་སྤྱོད་ལམ་དང། ཆ་ལུགས་ཡོད་པས་སེམས་ཅན་[?]ཚད་  
མེད་པ་དག་གིས་སྐད་ཅིག་མཐོང་བ་ཙམ་གྱིས་ཀྱང་རྣམ་པར་དག་པའི་ཤེས་རབ་ཀྱི་མིག་ཐོབ་པར་འགྱུར་ན་ཕ་རོལ་པོ་གཞན་ལ་དམ་པའི་ཆོས་སྟོན་ནུས་པ་ལྟ་ཅི་སྨོས། ཚངས་པ་ཆེན་པོ་  
འདི་ལྟ་སྟེ། བདུག་སྤོས་བསྲེགས་ན་སྤོས་ཉིད་ཚིག་སྟེ་མེད་པར་སོང་ཡང་དྲི་བསུང་གིས་གཞན་ལ་བྲོ་བར་བྱེད་དེ། །དེ་བཞིན་དུ་ཚུལ་ཁྲིམས་ཉམས་པའི་དགེ་སློང་དེའང་ཚུལ་ཁྲིམས་ཉམས་  
  
  
དད་པས་བྱིན་པས་བསྲེགས་ཏེ་ཚེ་འཕོས་ནས་ངན་སོང་གསུམ་དུ་ལྷུང་མོད་ཀྱི། སེམས་ཅན་ཚད་མེད་དཔག་ཏུ་མེད་པའི་ཕན་  
པ་དང༑ བདེ་བའི་དོན་དུ་འགྱུར་ཏེ། མཐོ་རིས་ཀྱི་ལྷར་སྐྱེ་བ་དང། མྱ་ངན་ལས་འདའ་བའི་བསུང་ཚོར་བར་བྱེད་དོ། །དེ་བས་ན་ཚངས་པ་ཆེན་པོ། དེ་ལྟར་ཚུལ་ཁྲིམས་ཉམས་ཤིང་སྡིག་པ་  
སྤྱོད་པའི་དགེ་སློང་ལ་ཁྱིམ་པ་ཐམས་ཅད་ཀྱིས་བསྟི་སྟང་དང་བཅས་པས་མཆོད་པ་དང། རིམ་གྲོ་བྱ་ཡི། རབ་ཏུ་བྱུང་བ་དེ་ལ་ལྕག་དང། དབྱུག་པས་གཞུ་ཞིང་འཚོག་པ་དང། བཙོན་རར་གཞུག་  
པ་དང། གཤེ་ཞིང་སྤྱོ་བ་དང། ལུས་ཀྱི་ཡན་ལག་གཏུབ་པ་དང་འཚོ་བའི་དབང་པོ་དང་འབྲལ་དུ་ངས་མ་གནང་ངོ། །དེ་དག་ཡོངས་སུ་དག་པའི་དགེ་འདུན་གྱི་ནང་དུ་གསོ་སྦྱིན་བྱ་བ་དང། ཚུལ་  
དུ་འཇུག་པ་དང། ཚུལ་ནས་བྱུང་བའི་ཚེ་བསྐྲད་པ་དང། ཕྱོགས་བཞིའི་དགེ་འདུན་གྱི་རྙེད་པ་དང། ལོངས་སྤྱོད་དང། གཟའ་བ་དང། བཏུང་བ་དང། འཚོ་བའི་ཡོ་བྱད་ལ་སོགས་པ་ཐམས་  
ཅད་ལ་སྤྱོད་དུ་མི་དབང་སྟེ། དགེ་སྦྱོང་གིས་འདུལ་བའི་ལས་བྱེད་པ་ཐམས་ཅད་ཀྱི་ནང་དུ་འོང་དུ་མི་གནང་བར་ཟད་ཀྱི་དེ་ལ་གཞུ་བ་དང། འཚོག་པ་དང། འཆིང་བ་དང། སྲོག་གི་དབང་པོ་ལ་  
སོགས་པ་དང་དབྲལ་བར་ནི་མ་གནང་ངོ། །དེ་ནས་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། ཙམྤ་ཀ་ཡི་མེ་ཏོག་རྙིས་གྱུར་ཀྱང། །མེ་ཏོག་རྣམ་པ་གཞན་པས་ཤིན་ཏུ་ལྷག་དགེ་  
  
  
༄༅། །སློང་ཚུལ་ཁྲིམས་ཉམས་ཤིང་སྡིག་སྤྱོད་ཀྱང། །མུ་སྟེགས་ཅན་དག་ཐམས་ཅད་ཀུན་པས་མཆོག། གཞན་ཡང། ཚངས་པ་ཆེན་པོ། མཚམས་མེད་པའི་ཁན་  
མ་ཐོབ་ཆེན་པོའི་ལས་རྣམ་པ་ལྔ་ཡོད་དོ། །ལྔ་གང་ཞེ་ན་ཆེད་དུ་བསམས་ཏེ་ཕ་བསད་པ་དང། ཆེད་དུ་བསམས་ཏེ་མ་བསད་པ་དང། ཆེད་དུ་བསམས་ཏེ་དགྲ་བཅོམ་པ་བསད་པ་དང་  
ལོག་པར་ལྟ་བས་ཉན་ཐོས་ཀྱི་དགེ་འདུན་གྱི་དབྱེན་བྱས་པ་དང་ངན་སེམས་ཀྱིས་སངས་རྒྱས་ཀྱི་སྐུ་ལ་ཁྲག་ཕྱུང་བའོ། །རྣམ་པ་འདི་ལྔ་ནི་མཚམས་མེད་པའི་ཁ་ན་མ་ཐོ་བ་ཆེན་པོའི་ལས་  
ཞེས་བྱ་སྟེ། གང་ཟག་གང་ཞིག་རྣམ་པ་འདི་ལྔ་ལས་གཅིག་ཙམ་བྱས་ན་རབ་ཏུ་འབྱུང་ཞིང་བསྙེན་པར་རྫོགས་སུ་མི་རུང་ངོ་།གལ་ཏེ་རབ་ཏུ་ཕྱུང་ངམ། བསྙེན་པར་རྫོགས་པ་བྱིན་ན་དེའི་  
སློབ་དཔོན་དེ་ཉེས་པ་དང་བཅས་པ་ཡིན་པས་དགེ་འདུན་གྱི་དང་ནས་བསྐྲད་པར་བྱའོ། །དེ་ལྟར་གང་ཟག་དེ་རབ་ཏུ་བྱུང་ནས་སྤྱོད་ལམ་དང། ཆ་ལུགས་ཡོད་པའི་ཕྱིར་དེ་ལའང་ལྕགས་དང་  
དབྱིག་པས་གཞུ་ཞིང་འཚོགས་པ་དང། བཙོན་རར་གཞུག་པ་དང་གཤེ་ཞིང་སྤྱོ་བ་དང། ལུས་ཀྱི་ཡན་ལག་གཏུབ་པ་དང། སྲོག་གི་དབང་པོ་དང་དབྲལ་དུ་མི་གནང་ངོ། །གཞན་ཡང་  
མཚམས་མེད་པའི་ཁ་ན་མཐོ་བ་ཆེན་པོའི་ལས་དང་ཉེ་བ་རྣམ་པ་བཞི་ཡོད་དེ། བཞི་གང་ཞེ་ན། མི་དགེ་བའི་སེམས་ཀྱིས་རང་སངས་རྒྱས་བསད་པ་སྟེ། དེའང་སྲོག་གཅོད་པའི་ནང་ན་  
  
  
ནོ། །དགྲ་བཅོམ་པའི་དགེ་སློང་མ་ལ་མི་ཚངས་པར་སྤྱོད་པ་སྟེ་འདོད་པས་ལོག་པར་གཡེམ་པའི་ནང་ན་ཁ་ནམ་ཐོ་བ་ཆེན་པོའི་ལས་  
ཡིན་པས་ཉེས་པའི་རྩ་བ་ཡིན་ནོ། །དད་པས་བྱིན་པའི་དཀོན་མཆོག་གསུམ་གྱི་དཀོར་ནོར་ལ་སྤྱོད་པ་སྟེ། མ་བྱིན་པར་ལེན་པའི་ན་ངན་ཁ་ན་མཐོ་བོའི་ལས་ཡིན་པོས་ཉེས་པའི་རྩ་བ་ཡིན་ནོ་  
ངན་པར་ལྟ་བས་འདུམ་པའི་དགེ་འདུན་གྱི་དབྱེན་བྱེད་པ་སྟེ། བརྫུན་དུ་སྨྲ་བའི་ནང་ན་ཁན་མཐོབ་ཆེན་པོའི་ལས་ཡིན་པས་ཉེས་པའི་རྩ་བ་ཡིན་ནོ། །གང་ཟག་གང་ཞིག་མཚམས་མེད་པའི་  
ཁན་མ་ཐོབ་ཆེན་པོའི་ལས་དང་ཉེ་བ་རྣམ་པ་བཞི་པོ་འདི་ལས་གཅིག་ཙམ་བྱས་ན་རབ་ཏུ་འབྱུང་ཞིང་བསྙེན་པར་རྫོགས་སུ་མི་གནང་སྟེ། གལ་ཏེ་རབ་ཏུ་བྱུང་ངམ། བསྙེན་པར་རྫོགས་པ་བྱིན་ན་དེའི་  
སློབ་དཔོན་ཉེས་པ་དང་བསམ་པ་ཡིན་ཏེ། ངའི་བསྟན་པ་ལས་བསྐྲད་པར་བྱའོ། །དེ་ལྟར་གང་ཟག་དེ་རབ་ཏུ་བྱུང་ངམ། བསྙེན་པར་རྫོགས་ན་སྤྱོད་ལམ་དང། ཆ་ལུགས་དང་ལྡན་པས་དེ་ལའང་ལྕགས་  
དང། དབྱིག་པས་གཞུ་ཞིང་འཚོག་པ་དང། གཤེ་བ་དང། སྤྱོ་བ་དང། བཙོན་རར་གཞུག་པ་དང། ལུས་ཀྱི་ཡན་ལག་གཏུབ་པ་དང། འཚོ་བའི་དབང་པོ་དང་བྲལ་བའི་བར་དུ་བྱེད་དུ་མི་གནང་  
ངོ༑ ༑དེ་ལྟར་ལ་ལ་ནི་རྩ་བའི་སྡིག་པ་ཡིན་ལ་མཚམས་མེད་པ་མ་ཡིན་པའང་ཡོད་དོ། །ལ་ལ་ནི་མཚམས་མེད་པ་ཡིན་ལ་རྩ་བའི་སྡིག་པ་མ་ཡིན་པའང་ཡོད་དོ། །ལ་ལ་ནི་རྩ་བའི་སྡིག་ཀྱང་ཡིན་  
  
  
༄༅། །ལ་མཚམས་མེད་པའི་སྡིག་ཀྱང་ཡིན་པ་ཡོད་དོ། །ལ་ལ་ནི་རྩ་བའི་སྡིག་ཀྱང་མ་ཡིན་ལ་མཚམས་མེད་པའང་མ་ཡིན་པ་ཡོད་དོ། །དེ་ལ་ཇི་ལྟར་ན་རྩ་བའི་སྡིག་ཀྱང་  
ཡིན་ལ་མཚམས་མེད་པའང་ཡིན་པ་གང་ཞེ་ན། འདི་ལྟ་སྟེ། ངའི་བསྟན་པ་ལ་རབ་ཏུ་བྱུང་ནས་བསྙེན་པར་རྫོགས་པ་ལ་ཆེད་དུ་བསམས་ཏེ་བདེན་པ་མཐོང་བའི་ཕ་རོལ་ཏུ་ཕྱིན་པའི་གང་ཟག་  
བསད་པ་སྟེ། འདི་ནི་རྩ་བའི་སྡིག་ཀྱང་ཡིན་ལ་མཚམས་མེད་པའང་ཡིན་བསངས་བསྟན་པའི་འདུལ་བའི་ཆོས་ལས་མྱུར་དུ་བསྐྲད་དགོས་སོ་།དེ་ལ་ཇི་ལྟར་ན་རྩ་བའི་སྡིག་ནི་ཡིན་ལ་མཆམས་  
མེད་པ་མ་ཡིན་པ་ཞེ་ན། འདི་ལྟ་སྟེ། ངའི་བསྟན་པ་ལ་རབ་ཏུ་བྱུང་ནས་བསྙེན་པར་རྫོགས་པ་ལས་ཆེད་དུ་བསམས་ཏེ་གང་ཟག་ཕ་རོལ་པོ་གཞན་གྱི་སྲོག་བཅད་པ་དང། ཆུང་དུ་ན་དུག་  
བྱིན་པས་མངལ་ན་འདུག་པ་བསད་བསྟེ། དེ་དག་ནི་རྩ་བའི་སྡིག་ཡིན་ལ་མཚམས་མེད་པ་ནི་མ་ཡིན་ནོ། །གང་ཟག་དེ་དགེ་འདུན་དང་ཞག་ཏུ་ལྷན་ཅིག་ཏུ་གནས་ཤིང་ལོངས་སྤྱོད་དང་  
ཕྱོགས་བཞིའི་དགེ་འདུན་གྱི་ནོར་ལ་སྤྱོད་དུ་མི་གནང་ངོ། །དེ་ལ་ཇི་ལྟར་ན་མཚམས་མེད་པ་ནི་ཡིན་ལ་རྩ་བའི་སྡིག་མ་ཡིན་པ་ཞེ་ན། འདི་ལྟ་སྟེ། གང་ཟག་གང་ཞིག་དཀོན་མཆོག་  
གསུམ་ལ་སྐྱབས་སུ་སོང་ངམ། ཁྲིམས་ལྔ་འཛིན་ཏམ། ཁྲིམས་བཅུ་འཛིན་བ་དག་མཚམས་མེད་པ་ལྔ་ལས་གཅིག་ཙམ་བྱས་པ་དག་ནི་མཚམས་མེད་པའི་སྡིག་ཡིན་ལ། རྩ་བའི་  
  
  
།གང་ཟག་དེ་ནི་རབ་ཏུ་དབྱུང་ཞིང་བསྙེན་པར་རྫོགས་སུ་མི་རུང་སྟེ། གལ་ཏེ་རབ་ཏུ་བྱུང་ངམ་བསྙན་པར་རྫོགས་པ་བྱིན་ན་འདིའི་སློབ་དཔོན་སྡིག་པ་དང་བཅས་པ་  
ཡིན་ཏེ། ངའི་བསྟན་པ་ལས་བསྐྲད་པར་བྱའོ། །དེ་ལ་ཇི་ལྟར་ན་རྩ་བའི་སྡིག་ཀྱང་མ་ཡིན་ལ་མཚམས་མེད་པའང་མ་ཡིན་པ་ཞེ་ན། འདི་ལྟ་སྟེ། གང་ཟག་གང་ཞིག་དཀོན་མཆོག་གསུམ་ལ་  
སྐྱབས་སུ་སོང་ངམ། ཁྲིམས་ལྔ་བཅུང་བ་ལས་སངས་རྒྱས་དང་ཆོས་དང། དགེ་འདུན་ལ་ཐེ་ཚོམ་ཟ་བའི་སེམས་སྐྱེ་སྟེ། མུ་སྟེགས་ཅན་ལ་སྐྱབས་སུ་སོང་ནས་སྟོན་པའི་སློབ་དཔོན་དུ་འཛིན་  
ཏམ༑ ལྟས་སུ་བལྟ་བ་སྣ་ཚོགས་ལ་ལྟས་སུ་འཛིན་ཅིང་འཇིག་རྟེན་གྱི་ལྷར་རྗེད་པའོ། །གང་ཟག་གང་ཞིག་དེ་བཞིན་གཤེགས་པས་གསུངས་པའི་དམ་པའི་ཆོས་ཉན་ཐོས་ཀྱི་ཐེག་པ་དང་ལྡན་པའི་  
དམ་པའི་ཆོས་དང། རང་སངས་རྒྱས་ཀྱི་ཐེག་པ་དང་ལྡན་པའི་དམ་པའི་ཆོས་དང། ཐེག་པ་ཆེན་པོ་དང་ལྡན་པའི་དམ་པའི་ཆོས་ལ་སྐུར་ཅིང་སྒྲོ་འདོགས་པ་དང། འགེགས་དང། བར་ཆད་  
བྱེད་པ་དང། བདག་ཡིད་མི་ཤེས་ཤིང་ཡིད་དཔས་ཕ་རོལ་པོ་གཞན་དག་ཀྱང་དེ་ལས་ཟློག་ཅིང་བར་ཆད་བྱེད་པ་དང། གཞན་དག་ཀློག་བ་དང། འདོན་པ་དང། གླེགས་བམ་དུ་འདྲི་བའི་ཚིགས་  
བཅད་གཅིག་ཙམ་གྱི་ཡང་བར་དུ་གཅོད་ཅིང་བགེགས་བྱས་ན། དེ་ནི་རྩ་བའི་སྡིག་ཀྱང་མ་ཡིན་ལ་མཚམས་མེད་པའང་མ་ཡིན་ཏེ། ཁ་ནམ་ཐོབ་ཆེ་པོའི་ལས་མཚམས་མེད་པ་དང་ཉེ་བ་  
  
  
༄༅། །ཞེས་བྱའོ། །གང་ཟག་དེ་ཁ་ན་མཐོ་བའི་སྡིག་པའི་ལས་ཆེན་པོ་དག་མཐོལ་བ་དང། བཤགས་པ་མ་བྱས་ཀྱི་བར་དུ་རབ་ཏུ་འབྱུང་བ་དང། བསྙེན་པར་རྫོགས་སུ་མི་  
རུང་སྟེ། ལ་ལ་ཞིག་གིས་རབ་ཏུ་ཕྱུང་ང། བསྙེན་པར་རྫོགས་པ་བྱིན་ན། དེའི་སློབ་དཔོན་དེ་སྡིག་པ་དང་བཅས་པ་ཡིན་པས་ངའི་བསྟན་པ་ལས་བསྐྲད་པར་བྱའོ། །གང་ཟག་དེ་རབ་ཏུ་བྱུང་  
ངམ་བསྙེན་པར་རྫོགས་ནས་ཁ་ན་མ་ཐོ་བའི་སྡིག་བ་དེ་མཐོལ་བ་དང། བཤགས་པའི་ལས་མ་བྱས་ན་དེ་ནི་ངས་བསྟན་པའི་འདུལ་བ་ལས་མྱུར་དུ་བསྒྲད་དགོས་སོ། །དེ་ཅིའི་ཕྱིར་ཞེ་ན་  
གང་ཟག་རྣམ་པ་དེ་གཉིས་ནི་དམ་པའི་ཆོས་ཀྱི་མིག་མེད་པར་བྱེད་པ། དམ་པའི་ཆོས་ཀྱི་སྒྲོན་མ་ནུབ་པར་བྱེད་པ། དཀོན་མཆོག་གི་གདུང་ཡོངས་སུ་གཅོད་པ་སྟེ་ལྷ་དང། མི་ལ་སོགས་པས་  
དོན་མེད་པ། ཕན་པ་མེད་པའི་སྡུག་བསྔལ་སྤྱོད་དུ་འཛུག་ཅིང་ངན་སོང་དུ་ལྟུང་བར་བྱེད་པ་ཡིན་ནོ། །གང་ཟག་རྣམ་པ་གཉིས་པོ་དེ་ནི་བདག་ཉིད་ཀྱི་དམ་པའི་ཆོས་ལ་སྐུར་ཅིང་འཕགས་པ་རྣམ་  
ལ་སྨོན་པ་ཡིན་ལ། ཕ་རོལ་པོ་གཞན་དག་ཀྱང་དམ་པའི་ཆོས་ལ་སྐུར་ཅིང་འཕགས་པ་རྣམས་ལ་སྨོད་དུ་འཛུད་པ་སྟེ། ཚེ་འཕོས་མ་ཐག་ཏུ་མཚམས་མེད་པའི་སེམས་ཅན་དམྱལ་བ་  
ཆེན་པོར་ལྟུང་ཞིང་བསྐལ་བའི་བར་དུ་སྡུག་བསྔལ་མྱོང་བར་འགྱུར་ཏེ་ཕྱིར་གསོར་མི་རུང་ངོ། །ཚངས་པ་ཆེན་པོ། གཞན་ཡང་བཅས་པའི་སྡིག་ལ་མི་གནས་པ་དང། མི་བྱ་བའང་ཡོད་  
  
  
རང་བཞིན་གྱི་སྡིག་ལ་མི་གནས་པ་དང། མི་བྱ་བའང་ཡོད། རང་བཞིན་གྱི་སྡིག་ལ་རྩ་བའི་སྡིག་ཏུ་འགྱུར་བ་མི་གནས་པ་དང། མི་བྱ་བའང་ཡོད་དོ། །དེ་ལ་ཇི་ལྟར་ན་རྩ་བའི་སྡིག་ལ་མི་  
གནས་པ་དང། མི་བྱ་བའི་ཆོས་གང་ཞེ་ན། འདི་ལྟར་སྟེ། དགེ་སློང་གང་ཞིག་མི་ཚངས་པར་སྤྱོད་པས་རྩ་བའི་སྡིག་བྱས་པ་དང་ཆེད་དུ་བསམས་ཏེ། སྐྱེ་བོ་མིའི་སྲོག་བཅད་ནས་རྩ་བའི་སྡིག་  
བྱས་པ་དང། དཀོན་མཆོག་གསུམ་གྱི་དཀོར་མ་བྱིན་པ་བརྐུས་ནས་རྩ་བའི་སྡིག་བྱས་པ་དང། རྫུན་ཆེན་པོ་སྨྲས་ནས་རྩ་བའི་སྡིག་བྱས་པ་སྟེ། དགེ་སློང་གང་ཞིག་རྩ་བའི་སྡིག་རྣམ་པ་  
འདི་བཞི་ལས་འགའ་ཞིག་བྱས་ན་དགེ་སློང་གིས་ལས་བྱ་བའི་ནང་དུ་མི་ཆུད་དེ། ལོངས་སྤྱོད་ཐམས་ཅད་དང། ཕྱོགས་བཞའི་དགེ་འདུན་གྱི་ནོར་ལ་སྤྱོད་དུ་མི་དབང་མོད་ཀྱི། དེ་ལའང་དབྱིག་པ་དང་  
ལྕག་གིས་བརྡེག་ཅིང་གཞུ་བ་དང། བཙོན་རར་གཞུག་པ་དང། སྤྱི་ཞིང་གཤེ་བ་དང་ལུས་ཀྱི་ཡན་ལག་གཏུབ་པ་དང། འཚོ་བའི་དབང་པོ་དང་ཕྲལ་བ་ལ་སོགས་པ་ཐམས་ཅད་བྱེད་དུ་མི་  
གནང་ངོ། །དེ་དག་ནི་རང་བཞིན་གྱི་སྡིག་གི་ནད་ན་རྩ་བའི་སྡིག་ལྕེའི་བ་སྟེ། མི་གནས་པ་དང། མི་བྱ་བ་ཞེས་བྱའོ། །ཅིའི་ཕྱིར་དེ་ལ་རྩ་བའི་སྡིག་ཅེས་བྱ་ཞེ་ན། གང་ཟག་གང་གིས་ཆོས་རྣམ་པ་  
དེ་བཞིན་བྱས་ན། ཚེ་འཕོས་མ་ཐག་ཏུ་ངན་སོང་དུ་ལྟུང་བར་འགྱུར་ཏེ། ངན་སོང་དུ་འགྲོ་བའི་རྩ་བ་ཡིན་པས་ན་རྩ་བའི་སྡིག་ཅེས་བྱའོ། །དེ་ལ་ཅིའི་ཕྱིར་མཚམས་མེད་པ་དང། མཚམས་  
  
  
༄༅། །མེད་པ་ལ་ཉེ་བ་དང། རྩ་བའི་སྡིག་པ་མི་གནས་པ་དང། མི་བྱ་བའི་ཁ་ན་མཐོ་བ་ཆེན་པོའི་ལས་ངན་པ་ཞེས་གསུངས་ཞེ་ན། རིགས་ཀྱི་བུ། འདི་ལྟ་སྟེ། ལྕགས་  
ཀྱི་ཐུ་ལུས་མམ། རོ་ཉེའི་དབུ་ནི་སྟེང་གི་ནམ་མཁའ་ལ་བོར་ན་ཅུང་ཟད་ཀྱང་མི་སྡོད་པར་དེ་མཐག་ཏུ་ཕྱི་ཡང་ས་ལ་ལྟུང་ངོ་།མཚམས་མེད་པ་ལྔ་དང། མཚམས་མེད་པ་ལ་ཉེ་བ་དང་  
རྩ་བའི་སྡིག་བཞི་དང། དམ་པའི་ཆོས་ལ་སྐུར་བ་དང། དཀོན་མཆོག་གསུམ་ལ་ཐེ་ཚོམ་ཟ་བ་དང། གང་ཟག་སྡིག་བ་ན་རྣམ་གཉིས་པོའང་དེ་དང་འདྲ་སྟེ། གང་ཟག་གང་གི་སྡིག་པ་  
རྣམ་པ་བཅུ་གཅིག་པོ་དེ་ལས་འགའ་ཞིག་བྱས་ན་ཚེ་འཕོས་མ་ཐག་ཏུ་ཐོགས་པ་མེད་པར་མཚམས་མེད་པའི་སེམས་ཅན་དམྱལ་བ་ཆེན་པོར་གདོན་མི་ཟ་བར་སྐྱེ་ཞིང་སྡུག་བསྔལ་ཆེན་པོ་  
མྱོང་བར་འགྱུར་ཏེ། དེ་བས་ན་མི་གནས་པ་དང་མི་བྱ་བའི་ཁ་ན་མ་ཐོ་བ་ཆེན་པོའི་ལས་ངན་པ་ཞེས་བྱའོ། །མི་གནས་པ་དང། མི་བྱ་བའི་ཁ་ན་མཐོ་བ་ཆེན་པོ་ལས་ངན་པ་འདི་དག་བྱས་  
པའི་གང་ཟག་ནི་ལུས་འདི་ཉིད་ལ་ཉོན་མོངས་པ་ཟད་པར་བྱེད་མི་ནུས་སུ་ངེས་རེ། ཏིང་ངེ་འཛིན་ཡང་མིའི་གྲུབ་ན་ཡང་དག་པ་མི་འགྱུར་བ་ལ་ཞུགས་པ་ཐོབ་པ་ལྟ་ཅི་སྨོས་ཏེ། ཚེ་འཕོས་མ་  
ཐག་ཏུ་གདོན་མི་ཟ་བར་སེམས་ཅན་དམྱལ་བར་སྐྱེ་ཞིང་སྡུག་བསྔལ་ཆེན་བོ་མྱོང་བར་འགྱུར་རོ། །ཚངས་པ་ཆེན་པོ། གཞན་ཡང། རིགས་ཀྱི་བུའམ། རིགས་ཀྱི་བུ་མོ་གང་གིས་བསམ་  
  
  
ལ་ཞུགས་སམ། རང་སངས་རྒྱས་ཀྱི་ཐེག་པ་ལ་ཞུགས་སམ། ཐེག་པ་ཆེན་པོ་ལ་ཞུགས་ཏེ་ངས་བསྟན་པ་ལ་དད་པས་ཁྱིམ་ནས་ཁྱིམ་མ་  
ཡིན་པར་རབ་ཏུ་ཕྱུང་སྟེ་བསྙེན་པར་རྫོགས་པར་བསླབ་པའི་གནས་མང་པོ་ལ་ཤིན་ཏུ་བཀུར་སྟེ་དང། རི་མ་གྲོར་བྱ་བ་དང། རྩ་བའི་སྡིག་པ་བཞི་བསྲུང་བ་ལ་ཤིན་ཏུ་འབད་པའི་བརྩོན་འགྲུས་ཆེན་  
པོ་བརྩམ་པར་བྱའོ། །གང་ཟག་དེ་ལ་ནི་རྟག་ཏུ་ལྷ་དང། མི་དང། མི་མ་ཡིན་པ་ལ་སོགས་པ་རྗེས་སུ་འབྲང་ཞིང་སྲུང་སྟེ་དེ་ནི་ལྷ་དང། མི་ལ་སོགས་པའི་མཆོད་པའང་ཆུད་མི་ཟའོ། །ཐེག་པ་  
གསུམ་གང་ལ་སྤྲོ་ཞིང་དགའ་བ་བཞིན་དེ་མ་ཐག་ཏུ་མཐའི་གནས་བྱེད་པར་འགྱུར་རོ། །དེ་བས་ན་ཡང་དག་པ་མྱ་ངན་ལས་འདའ་བར་འདོད་པ་དག་ལུས་དང། སྲོག་སྟོན་རྐྱང་སླ་ཡི། ཆོས་རྣམ་པ་  
དེ་བཞི་ཉམས་པར་མི་བྱའོ། །དེ་ཅིའི་ཕྱིར་ཞེ་ན། སོ་སོའི་སྐྱེ་བོ་དག་ནི་རྒྱུ་རྣམ་པ་འདི་གསུམ་གྱིས་མྱ་ངན་ལས་འདའ་བའི་བདེ་བ་ཐོབ་པར་འགྱུར་བའི་ཕྱིར་རོ། །གསུམ་གང་ཞེ་ན། དེ་བཞིན་  
གཤེགས་པ་ལ་བརྟེན་པའི་རྒྱུ་དང། འཕགས་པས་བསྟན་པ་ལ་བརྟེན་པའི་རྒྱུ་དང། ངའི་ཉེ་གནས་ལ་བརྟེན་པའི་རྒྱུ་སྟེ་གསུམ་མོ་།སོ་སོའི་སྐྱེ་བོ་དག་རྒྱུ་རྣམ་པ་འདི་གསུམ་ལ་བརྟེན་ཏེ་  
བཙོན་འགྲུས་སུ་ནན་ཏན་བྱས་ནས་མྱ་ངན་ལས་འདའ་བའི་བདེ་བར་ཐོབ་པར་འགྱུར་རོ། །གང་ཟག་གང་གིས་ཆོས་རྣམ་པ་དེ་བཞི་ཉམས་ན་ངའང་དེའི་སྟོན་པ་མ་ཡིན་ལ། དེའང་ངའི་ཉན་ཐོས་  
  
  
༄༅། །མ་ཡིན་ནོ། །གང་ཟག་གང་གིས་ཆོས་རྣམ་པ་དེ་བཞིན་ཉམས་ན་དེ་ནི་ངས་བསྟན་པའི་ཤིན་ཏུ་ཟབ་པ། རྒྱ་ཆེ་བའི་མི་རྟག་པ་དང། སྡུག་བསྔལ་བ་དང། སྟོང་པ་ཉིད་  
དང། བདག་མེད་པ་དང་ལྡན་པ། སེམས་ཅན་ཐམས་ཅད་ལ་ཕན་པ་དང། བདེ་བའི་དོན་དུ་འགྱུར་བར་བསྟན་པ་སོ་སོར་ཐར་བ་ལས་འགལ་བའོ། །གལ་ཏེ་ངས་བསྟན་པའི་སོ་སོར་ཐར་པ་  
ལས་འགལ་ན་དེ་ནི་བསམ་གཏན་དང། ཏིང་ངེ་འཛིན་ཐམས་ཅད་ལ་ལྡོངས་ཤིང་འཐོམ་པར་འགྱུར་ཏེ། གཞོལ་ཞིང་འཇུག་མི་ནུས་པ་དང་ཉོན་མོངས་པ་མང་པོས་དཀྲིས་ཤིང་གླགས་  
ཏེ་ཐེག་པ་གསུམ་གྱི་ཆོས་ཀྱི་སྣོད་ཀྱང་མ་ཡིན་པས་ངན་སོང་དུ་ལྟུང་ཞིང་སྡུག་བསྔལ་ཆེན་པོ་མྱོང་བར་འགྱུར་རོ། །རིགས་ཀྱི་བུའམ། རིགས་ཀྱི་བུ་མོ་གང་གིས་ངས་བསྟན་པའི་སོ་སོའི་ཐར་  
པ་ལས་རྩ་བ་བཞི་མ་ཉམས་ཏེ་ཡོངས་སུ་དག་ན་ངའང་དེའི་སྟོན་པ་ཡིན་ལ། དེའང་ངའི་ཉན་ཐོས་ཡིན་པས་ངའི་གསུང་གི་རྗེས་སུ་འབྲང་བ། ངའི་ཆོས་ལ་བདེ་བར་གནས་པ། བྱ་བ་ཐམས་ཅད་  
ཀྱི་མཐར་ཕྱིན་པ་ཡིན་པས་གང་ཟག་དེ་ནི་ཚུལ་ཁྲིམས་ཀྱི་ཕུང་པོ་ལ་ཤིན་ཏུ་གནས་པས་ན་དགེ་བའི་ཆོས་ཐམས་ཅད་ལ་ལེགས་པར་གནས་པ་ཡིན་ནོ། །ཉན་ཐོས་ཀྱི་ཐེག་པ་ཕུན་སུམ་ཚོགས་པ་ལ་  
གནས་པ་ཡིན་ནོ། །རང་སངས་རྒྱས་ཀྱི་ཐེག་པ་ཕུན་སུམ་ཚོགས་ཕལ་གནས་པ་ཡིན་ནོ། །ཐེག་པ་ཆེན་པོ་ཕུན་སུམ་ཚོགས་པ་ལ་གནས་པ་ཡིན་ནོ། །དེ་ཅིའི་ཕྱིར་ཞེ་ན། གལ་ཏེ་རང་བཞིན་  
  
  
དེ་ནི་ཟག་པ་དང་བཅས་པ་དང། ཟག་པ་མེད་པའི་དགེ་བའི་ཆོས་ཐམས་ཅད་ཀྱི་རྒྱུ་མཆོག་དམ་པ་རྣམ་པར་གཞག་པ་ཡིན་ནོ། །དེ་བས་ན་  
ཆོས་རྣམ་པ་འདི་བཞི་སྲུང་བ་ནི་དགེ་བའི་ཆོས་ཐམས་ཅད་ཀྱི་རྩ་བ་ཞེས་བྱའོ། །འདི་ལྟ་སྟེ། ས་ཆེན་པོ་ལ་བརྟེན་ནས་རྩི་ཤིང་དང། ལོ་ཏོག་དང། ཤིང་གེལ་བ་དང། ནགས་ཚལ་ལ་སོགས་པ་  
ཐམས་ཅད་སྐྱེའོ། །དེ་བཞིན་དུ་ཚུལ་ཁྲིམས་ཀྱི་རྩ་བ་བཞི་པོ་འདི་སྲུང་བ་ལ་བརྟེན་ནས་དགེ་བའི་ཆོས་ཐམས་ཅད་འཕེལ་ཞིང་སྐྱེ་བར་འགྱུར་རོ། །འདི་ལྟ་སྟེ། ས་ཆེན་པོ་ལ་བརྟེན་ནས་རི་ཐམས་  
ཅད་དང། རི་ཁོར་ཡུག་དང། རི་ཁོང་ཡུག་ཆེན་པོ་དང། རི་རབ་རིའི་རྒྱལ་པོ་ལ་སོགས་པ་ཐམས་ཅད་བདེ་བར་གནས་སོ། །དེ་བཞིན་དུ་ཚུལ་ཁྲིམས་ཀྱི་རྩ་བ་བཞི་པོ་སྲུང་བ་ལ་བརྟེན་ནས་  
ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པ་དང་བླ་ན་མེད་པའི་ཐེག་པ་ཆེན་པོ་བདེ་བར་གནས་པར་འགྱུར་རོ། །འདི་ལྟ་སྟེ། ས་ཆེན་པོ་ལ་བརྟེན་ནས་འཇིག་རྟེན་གྱི་རོ་བྲོ་བའི་མཆོག་  
ཐམས་ཅད་བཙལ་གྱིས་རྙེད་དོ། །དེ་བཞིན་དུ་ཚུལ་ཁྲིམས་ཀྱི་རྩ་བ་བཞི་པོ་སྲུང་བ་ལ་བརྟེན་ནས་དྲན་པ་དང། ཏིང་ངེ་འཛིན་དང། གཟུངས་དང། དང་དེས་པའི་བཟོད་པ་དང། འཕགས་པའི་  
ལམ་ཐམས་ཅད་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་ཐོབ་པར་འགྱུར་རོ། །འདི་ལྟ་སྟེ། ས་ཆེན་པོ་ནི་གཙང་བ་དང། མི་གཙང་བ་ཐམས་ཅད་སྙོམས་པར་འཛིན་  
  
  
༄༅། །ཏོ༑ ༑ཚུལ་ཁྲིམས་ཀྱི་རྩ་བ་བཞི་ཤིན་ཏུ་སྲུང་བའི་རིགས་ཀྱི་བུ་དང། རིགས་ཀྱི་བུ་མོ་དག་ཀྱང་དེ་བཞིན་དུ་ཆོས་ཀྱི་སྣོད་དུ་གྱུར་པ་དང། ཆོས་ཀྱི་སྣོད་དུ་མ་གྱུར་པ་ལ་  
སེམས་མཉམ་པར་བཞག་སྟེ་དེ་ལ་མི་བརྙས། མི་སྨད། བདག་མི་བསྟོད་མི་སྙེམས། ཅོ་མི་འདྲི་ན་དགེ་བའི་ཆོས་ཐམས་ཅད་སྐྱེ་བའི་གནས་སུ་འགྱུར་རོ། །འདི་ལྟ་སྟེ། ས་ཆེན་པོ་འདི་ལ་  
ནི་སེམས་ཅན་ཐམས་ཅད་དེ་ལ་ལོངས་སྤྱོད་ཅིང་བདེ་བར་འཚོའོ། །དེ་བཞིན་དུ་ཚུལ་ཁྲིམས་ཀྱི་རྩ་བ་བཞི་ཤིན་ཏུ་སྲུང་བའི་རིགས་ཀྱི་བུ་དང། རིགས་ཀྱི་བུ་མོ་དག་ཀྱང་དེ་བཞིན་གཤེགས་  
པས་བསྟན་པ་ཡང་དག་པའི་ཆོས་ལ་ཤིན་ཏུ་སྤྲོ་བ་དང། མཆོག་དམ་པའི་བསམ་བདག་པས་སེམས་ཅན་ཐམས་ཅད་ལ་བྱེ་བྲག་གི་འདུ་ཤེས་མེད་པར་བསྡུ་བ་རྣམ་པ་བཞིའི་ཆོས་ཀྱིས་  
མཉམ་པར་བསྡུས་ཏེ། སེམས་ཅན་ཐམས་ཅད་ཆོས་ཀྱི་དགའ་བ་ལ་ལོངས་སྤྱོད་ཅིང་བདེ་བར་འཚོ་བར་བྱེད་དོ། །དེ་ནས་ཚེ་དང་ལྡན་པ་ཨུ་པ་ལིས་བཅོམ་ལྡན་འདས་ཀྱིས་གསུངས་པ་འདི་  
དག་ཐོས་ནས་འདུག་པ་ལས་ལངས་ཏེ། གོས་ཚགས་བཅོས་ནས་བཅོམ་ལྡན་འདས་ཀྱི་ཞབས་ལ་སྤྱི་བོས་གཏུགས་ཏེ་བླ་གོས་ཕྱོགས་གཅིག་ཏུ་བྱས་པུས་མོ་གཡས་པའི་ལྷ་ང་ས་ལ་  
བཙུགས་ནས་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱི་གསུངས་པ་ལྟར་ཚུལ་ཁྲིམས་ཀྱི་རྩ་བ་བཞི་ཤིན་ཏུ་སྲུང་པའི་རིགས་ཀྱི་  
  
  
རིགས་ཀྱི་བུ་མོ་དག་ཆོས་ཀྱི་སྣོད་དུ་གྱུར་པའི་ཆོས་ཀྱི་སྣོད་དུ་མ་གྱུར་པ་ཀུན་ལ་སེམས་མཉམ་པར་བཞག་སྟེ། མི་བརྙས། མི་སྨད། བདག་མི་བསྟོད། མི་སྙེམས། གློ་བུར་དུ་ཉེས་པ་  
མི་གླེང་ངོ་ཞེས་གསུངས་ན། དེ་ལྟ་ན་ནི་མ་མཆིས་པའི་དུས་ན་དགེ་སློང་ཚུལ་ཁྲིམས་ཉམས་ཤིང་མི་དགེ་བ་སྤྱོད་པ། དགེ་སྦྱོང་མ་ལགས་པར་དགེ་སྤྱོང་དུ་ཁས་འཆེ་བ། ཚངས་པར་སྤྱོད་པ་མ་  
ལགས་པར་ཚངས་པར་སྤྱོད་པར་ཁས་འཆེ་བ་དག་ལ་དགེ་སློང་གི་དགེ་འདུན་གྱིས་ཇི་ལྟ་བུའི་ཐབས་ཀྱིས་གླེང་ཞིང་དགར་བར་བགྱི་བཅོམ་ལྡན་འདས་ཀྱིས་ཚེ་དང་ལྡན་པ་ཨུ་པ་ལི་ལ་བཀའ་  
སྩལ་པ། ངས་མུ་སྟེགས་ཅན་དང། ཁྱིམ་པ་རྣམས་ཀྱིས་དགེ་སློང་གི་ཉེས་པ་གླེང་དུ་ནི་གནང་བའི་སྐབས་མེད་དོ། །དགེ་སློང་གི་དགེ་འདུན་གྱིས་ཀྱང་ཆོས་བཞིན་མ་ཡིན་པ་དང། མ་རྟོགས་པར་  
ཚུལ་ཁྲིམས་ཉམས་པའི་དགེ་སློང་གི་ཉེས་པ་གླེང་དུ་མ་གནང་ན་དགའ་བའམ། བསྐྲད་བལྟ་ཅི་སྨོས། ཆོས་བཞིན་མ་ཡིན་པ་དང། མ་རྟོགས་པར་ཚུལ་ཁྲིམས་ཉམས་པའི་དགེ་སློང་གི་ཉེས་པ་  
གླེངས་སམ། གལ་ཏེ་བསྐྲད་ན་ཁ་ན་མ་ཐོ་བ་ཆེན་པོའི་སྡིག་པ་འཐོབ་བོ། །ཨུ་པ་ཡི། འདི་ལྟར་ཤེས་པར་བྱ་སྟེ། ཆོས་བཞིན་མ་ཡིན་པ་དང། མ་རྟོགས་པ་རྣམ་པ་འདི་བཅུས་ཚུལ་ཁྲིམས་ཉམས་  
བའི་དགེ་སློང་གི་ཉེས་པ་གླེངས་ན་ཁ་ན་མ་ཐོ་བའི་སྡིག་པ་ཆེན་པོ་ཐོབ་པར་འགྱུར་གྱི། མཁས་བ་དག་གིས་ནི་དེ་ལྟར་མི་བྱའོ་།བཅུ་གང་ཞེ་ན། དགེ་འདུན་མ་དད་པར་རྒྱལ་པོའི་སྤྱན་སྔར་མ་རྟོགས་  
  
  
༄༅། །བཞིན་དུ་ཚུལ་ཁྲིམས་ཉམས་པའི་དགེ་སློང་གི་ཉེས་པ་གླེང་བ་དང། དགེ་འདུན་མ་དད་པར་ཀུན་ཏུ་རྒྱུ་བའི་མདུན་དུ་ཚུལ་ཁྲིམས་ཉམས་པའི་དགེ་སློང་གི་ཉེས་པ་  
གླེང་བ་དང། དགེ་འདུན་མ་དད་པར་བློན་པོའི་མདུན་དུ་ཚུལ་ཁྲིམས་ཉམས་པའི་དགེ་སློང་གི་ཉེས་པ་གླེང་བ་དང། དགེ་འདུན་མ་དད་པར་ཚོང་དཔོན་དང། ཁྱིམ་བདག་གི་མདུན་དུ་ཚུལ་  
ཁྲིམས་ཉམས་པའི་དགེ་སློང་གི་ཉེས་པ་གླེང་བ་དང། བུད་མེད་མང་པོའི་མདུན་དུ་ཚུལ་ཁྲིམས་ཉམས་པའི་དགེ་སློང་གི་ཉེས་པ་གླེང་བ་དང། སྐྱེས་པ་མང་པོའི་མདུན་དུ་ཚུལ་ཁྲིམས་ཉམས་  
པའི་དགེ་སློང་གི་ཉེས་པ་གླེང་བ་དང། མ་རུང་བར་བྱེད་པ་མང་པོའི་མདུན་དུ་ཚུལ་ཁྲིམས་ཉམས་པའི་དགེ་སློང་གི་ཉེས་པ་གླེང་བ་དང། དགེ་སློང་དང། དགེ་སློང་མ་མང་པོའི་མདུན་དུ་  
ཚུལ་ཁྲིམས་ཉམས་པའི་དགེ་སློང་གི་ཉེས་པ་གླེང་བ་དང། འཁོན་ཡོད་པའི་མདུན་དུ་ཚུལ་ཁྲིམས་ཉམས་པའི་དགེ་སློང་གི་ཉེས་པ་གླེང་བ་དང། དགྲ་བོ་ཞེ་འགྲས་པའི་མདུན་དུ་མ་  
རྟོགས་བཞིན་དུ་ཚུལ་ཁྲིམས་ཉམས་པའི་དགེ་སློང་གི་ཉེས་པ་གླེང་བའོ། །འདི་དག་ནི་ཆོས་མ་ཡིན་པ་དང། མ་རྟོགས་པར་ཚུལ་ཁྲིམས་ཉམས་པའི་དགེ་སློང་གི་ཉེས་པ་གླེང་ན་ཁ་ན་  
མ་ཐོ་བའི་སྡིག་པ་ཆེན་པོ་ཐོབ་པར་འགྱུར་བ་བཅུ་ཞེས་བྱའོ་།གལ་ཏེ་བདེན་པ་ཡང་དག་པ་ལ་བརྟེན་ཏེ་གླེངས་ནའང་ཉེས་པར་འགྱུར་ན་བདེན་པ་མ་ཡིན་པ་ལ་བརྟེན་ཏེ་གླེང་བ་ལྟ་ཅི་སྨོས་  
  
  
ཁ་ན་མ་ཐོ་བའི་སྡིག་པ་ཆེན་པོ་ཐོབ་པར་འགྱུར་རོ་།གཞན་ཡང། ཆོས་མ་ཡིན་པ་རྣམ་པ་འདི་བཅུས་ཚུལ་ཁྲིམས་ཉམས་པའི་དགེ་སློང་གི་ཉེས་བ་གླེངས་ན་ཁ་ན་མ་ཐོ་བ་ཆེན་པོའི་སྡིག་པ་  
འཐོབ་པར་འགྱུར་གྱི། མཁས་པ་དག་གིས་དེ་ལྟར་མི་བྱའོ། །བཅུ་གང་ཞེ་ན། མུ་སྟེགས་ཅན་དག་གིས་དགེ་སློང་གི་ཉེས་པ་གླེང་བ་དང་ཚུལ་ཁྲིམས་མེད་པའི་ཁྱིམ་བདག་གིས་དགེ་སློང་  
གི་ཉེས་པ་གླེང་བ་དང། མཚམས་མེད་པ་བྱས་པ་དག་གིས་དགེ་སློང་གི་ཉེས་པ་གླེང་བ་དང། དམ་པའི་ཆོས་ལ་སྐུར་པ་དག་གིས་དགེ་སློང་གི་ཉེས་པ་གླེང་བ་དང། འཕགས་པ་རྣམས་ལ་སྨོད་  
པ་དག་གིས་དགེ་སློང་གི་ཉེས་པ་གླེང་བ་དང། གླེན་པ་སེམས་འཁྲུག་པ་དག་གིས་དགེ་སློང་གི་ཉེས་པ་གླེང་བ་དང། ནད་ཀྱིས་ཡོངས་སུ་གཟིར་བ་དག་གིས་དགེ་སློང་གི་ཉེས་པ་གླེང་བ་དང་  
ཕྱོགས་བཞིའི་དགེ་འདུན་གྱི་རུང་བར་བྱེད་པ་བས་དགེ་སློང་གི་ཉེས་པ་གླེང་བ་དང། བཟའ་ཤིང་གི་ར་བ་སྲུང་བ་དག་གིས་དགེ་སློང་གི་ཉེས་པ་གླེང་བ་དང། དགེ་སློང་ཆད་པ་བ་དག་གིས་དགེ་  
སློང་གི་ཉེས་པ་གླེང་བ་སྟེ། ཆོས་མ་ཡིན་པ་རྣམ་པ་འདི་བཅུས་དགེ་སློང་ཚུལ་ཁྲིམས་ཉམས་པའི་ཉེས་པ་གླེངས་ན་ཁ་ན་མ་ཐོ་བའི་སྡིག་པ་ཆེན་པོ་ཐོབ་པར་འགྱུར་རོ། །ཇི་སྟེ་བདེན་པ་ཡང་  
དག་པ་ལ་བརྟེན་ཏེ་གླེངས་ནའང་ཉེས་པར་འགྱུར་ན་བདེན་པ་མ་ཡིན་པར་གླེང་བ་ལྟ་ཅི་སྨོས་ཏེ། ཁ་ན་མ་ཐོ་བའི་སྡིག་པ་ཆེན་པོ་ཐོབ་པར་འགྱུར་རོ། །གཞན་ཡང། ཨུ་པ་ལི། གལ་ཏེ་དགེ་སློང་  
  
  
༄༅། །ཚུལ་ཁྲིམས་ཉམས་པ་དག་དགེ་སློང་གི་དགེ་འདུན་གྱི་ནང་ན་དགེ་འདུན་དང་ལྷན་ཅིག་ཏུ་གནས་ན། དགེ་སློང་དེའི་ནང་ན་ཚུལ་བཞིན་དུ་བྱེད་པ། སྤྱོད་ལམ་  
དང་ལྡན་པ། ཡོན་ཏན་ལྔ་ཕྲུགས་དང་ལྡན་པ་གཅིག་འདུག་པ་ལས་ལངས་ཏེ། གོས་ཚགས་བཅོས་ལ་བ་སྟི་སྟང་དང་བཅས་པས་དགེ་སློང་གི་དགེ་འདུན་གྱི་རྐང་པ་ལ་ཕྱག་འཚལ་  
ལ༑ དེ་ནས་ཚུལ་ཁྲིམས་ཉམས་པའི་དགེ་སློང་གི་མདུན་དུ་སོང་ལ་ཉེས་པ་གླེང་ངོ་ཞེས་འདི་སྐད་གསོལ་བ་ཐོབ་ཅིག་ཚེ་དང་ལྡན་པ་དགོངས་ཤིག་བདག་དེང་ཚེ་དང་ལྡན་པ་ཁྱོད་ཀྱིས་  
ཉེས་པ་གླེང་ངོ། །བདེན་པ། རྫུན་པ་མ་ཡིན་པ། དུས་ལ་བབ་པ་དུས་ལས་མི་འདའ་བ། འཛུམ་བཞིན་དུ་སྨྲ་བ། མི་བརླང་བའི་ཚིག་དང། བྱམས་པའི་སེམས་དང། ཞེ་སྡང་མེད་པ་  
དང། ཕན་པ་དང། བདེ་བའི་གནོད་པ་མ་ཡིན་པ་དང། དེ་བཞིན་གཤེགས་པའི་ཆོས་ཀྱི་མིག་དང། ཆོས་ཀྱི་སྒྲོན་མ་ཡུན་དུ་གནས་པར་བྱ་བའི་ཕྱིར་གླེང་ངོ། །ཚེ་དང་ལྡན་པ། ཁྱོད་ཀྱི་ཉེས་པ་  
བདག་གིས་ཆོས་བཞིན་དུ་གླེང་ངོ་ཞེས་གསོལ་བ་ཐོབ་ཅིག་གང་ཟག་དེས་གླེང་དུ་གནང་ན་ནི་ཆོས་བཞིན་དུ་གླེང་བར་བྱའོ། །གལ་ཏེ་གླེང་དུ་མ་གནང་ན་ཕྱིར་ཡང་གནས་བརྟན་དང་  
དགེ་འདུན་གྱི་རྐང་པ་ལ་ཕྱག་འཚལ་ཏེ་བསྟི་སྟང་དང་བཅས་བས་འདི་སྐད་ཅེས་གསོལ་ཅིག་དགེ་སློང་མིང་འདི་ཞེས་བགྱི་བ་ཉེས་པ་འདི་ལྟ་བུ་ཞིག་བགྱིས་ཏེ། བདག་གིས་ཆོས་ལྔ་ལ་  
  
  
དེ་ནས་དགེ་འདུན་གྱི་ནང་ངན་དགེ་སློང་གནས་བརྟན་གྱིས་ཤིན་ཏུ་རྟོགས་ལ་གླེང་པ་བས་ཅི་གླེང་བ་དང། ཉེས་པ་ཅི་བྱས་པ་དང། བདེན་ནམ་  
རྫུན་ནམ། ལྕིའམ། ཡང་བརྟོགས་ལ་འདུལ་བ་དང། མདོ་སྡེ་ལ་བརྟེན་ཏེ་བསྡིགས་པ་དང། བཞོ་བའི་ཐབས་སྣ་ཚོགས་ཀྱིས་དྲི་ཞིང་གླེང་བར་བྱའོ། །བདུན་ཤིན་ཏུ་ཞི་བར་བྱ་བའི་ཆོས་  
ཀྱིས་གང་དང། གང་དུ་མཐུན་པ་དེ་དང། དེའི་ཆོས་ཀྱིས་ཞི་བར་བྱའོ། །གལ་ཏེ་ཉེས་པ་ཆེན་པོ་བྱས་ནའང་ཆད་པ་ཆེན་པོས་གཅད་དོ། །ཉེས་པ་འབྲིང་བྱས་ནའང་ཆད་པ་འབྲིང་གིས་གཅད་དོ། །  
ཉེས་པ་ཆུང་ངུ་བྱས་ནའང་ཆད་པ་ཆུང་ངུས་གཅད་དེ་ཁྲེལ་པ་དང། ངོ་ཚ་བས་ཉེས་པ་མཐོལ་དུ་གཞུག་གོ་དེ་ནས་ཨུ་པ་ལིས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཉེས་  
པ་ཡང་དག་པར་བྱུང་བའི་སྡིག་པ་བགྱིས་པའི་དགེ་སློང་དག་གལ་ཏེ་ཁྱིམ་པའི་མཐུ་ལས་སྙེམས་སམ། ནོར་གྱི་མཐུ་སྙེམས་སམ། མང་དུ་ཐོས་པའི་མཐུ་དང། སྨྲ་བཤགས་ཀྱི་མཐུ་དང་  
སློབ་མའི་མཐུ་ལ་སྙེམས་ཏེ། མཐུ་རྣམ་པ་དེ་ལྟ་བུས་མཇིད་བསྡོམས་ཏེ། དེ་དགེ་འདུན་གྱི་ངག་མི་ཉན་ལ་དགེ་སློང་གནས་བརྟན་མདོ་སྡེ་དང། འདུལ་བ་དང། མ་མོ་འཛིན་པས་ཆོས་  
བཞིན་དུ་བསྟན་ཅིང་བཅོས་ཀྱང་ཉན་དུ་མི་བཏུབ་པའི་དགེ་སློང་དེ་ལ་ཇི་ལྟར་ཆད་པས་གཅད་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གནས་བརྟན་སྡེ་སྣོད་གསུམ་འཛིན་  
  
  
༄༅། །པས་དགེ་འདུན་ལ་དད་པ་དྲིས་ཏེ། རྒྱལ་པོ་དང། བློན་པོ་ཆེན་པོ་ལ་མཐུ་བཙལ་བའི་ཕོ་ཉ་ཐོང་ལ་གདོད་ཆོས་བཞིན་དུ་ཆད་པས་ཆོད་ཅིག་ཨུ་པ་ལིས་ཡང་  
གསོལ་པ། བཅོམ་ལྡན་འདས། གལ་ཏེ་སྡིག་པ་བགྱིས་པའི་དགེ་སློང་དེ་ནོར་དབྱིག་གི་མཐུ་དང། མང་དུ་ཐོས་པའི་མཐུ་དང། སྨྲ་བཤགས་ཀྱི་མཐུ་དང། ཐབས་རྣམ་པ་སྣ་ཚོགས་  
ཀྱིས་རྒྱལ་པོ་དང། བློན་པོའང་དགའ་བར་བགྱིས་ཏེ། ཐམས་ཅད་ཆོས་མ་ལགས་པར་བགྱིས་པ། ཚུལ་ཁྲིམས་ཉམས་པའི་དགེ་སློང་གི་གྲོགས་བགྱིད་དེ། ཚུལ་ཁྲིམས་ངན་པ་ཙམ་  
གྱི་དགེ་སློང་དེ་དག་སྡིག་པ་ཉམ་རངས་སུ་བགྱིད་དུ་སྩལ་ནས་ཆོས་བཞིན་དུ་ཆད་པས་གཅད་དུའང་མི་སྟེར་ན། དེའི་ཚེ་དེ་ལ་དགེ་འདུན་གྱིས་ཇི་ལྟར་བགྱི། བཅོམ་ལྡན་འདས་ཀྱིས་  
ཨུ་པ་ལི་ལ་བཀའ་སྩལ་པ། གལ་ཏེ་དགེ་སློང་དེ་མི་གནས་པ་དང་མི་བྱ་བ་ལ་བརྟེན་ཏེ། དགེ་འདུན་གྱི་ནང་དུ་གནས་ནས་སྡིག་པ་ཆེན་པོ་མངོན་སུམ་དུ་མི་སྣང་ན། དེའི་ཚེ་དགེ་འདུན་  
གྱིས་སྐད་ཅིག་གཞག་གོ་གལ་ཏེ་དགེ་སློང་དེ་མི་གནས་པ་དང། མི་བྱ་བའི་སྡིག་པ་ཆེན་པོ་མངོན་སུམ་དུ་སྣང་བཞིན་དུ་དགེ་འདུན་གྱི་ནང་ན་གནས་ན། དེའི་ཚེ་དགེ་འདུན་དག་དད་པ་  
དྲིས་ཏེ་ཆོས་བཞིན་དུ་བསྐྲད་དེ་སངས་རྒྱས་ཀྱི་ཆོས་ལས་ཕྱིར་འབྱུང་ངོ། །ཨུ་པ་ལི། འདི་ལྟ་སྟེ། ནས་ཀྱི་ཞིང་གི་ནང་ན་ནས་ལ་གནོད་པ་སྐྱེས་པའང་མྱུར་གུ་དང། སྡོང་པུ་དང། ཚིགས་  
  
  
ནས་བཟང་པོ་སྨེ་བར་བྱེད་དེ། ནས་ལ་གནོད་པ་དེ་སྙེ་མ་མ་བྱུང་བ་ན་ནས་ཀྱི་བདག་པོས་སྐད་ཅིག་འཇོག་གོ་སྙེ་མ་བྱུང་མ་ཐག་པ་ན་ནས་ཀྱི་བདག་པོས་ནས་བཟང་པོ་སྨེ་  
པར་བྱེད་དོ་སྙམ་བསམས་ནས་རྩ་ཐོན་དུ་ཕྱུང་སྟེ་ཞིང་དེའི་ཕྱི་རོལ་ཏུ་འདོར་རོ། །དེ་བཞིན་དུ་མི་གནས་བ་དང། མི་བྱ་བའི་དགེ་སློང་ཚུལ་ཁྲིམས་ཉམས་པ་དེ་ཁྱིམ་པ་དང་མཐུ་རྣམ་པ་མང་  
པོ་སྙེམས་ཏེ། དགེ་འདུན་གྱི་ནང་ན་གནས་པ་སྤྱོད་ལམ་དང། ཆ་ལུགས་དགེ་འདུན་དང་འྡྲའང་དགེ་འདུན་རྣམ་པར་དག་བ་སྨེ་བར་བྱེད་དེ། སྲུང་མའི་ལྷས་མ་གླེངས་ཀྱི་བར་དུ་དགེ་  
འདུན་གྱི་ནང་ན་གནས་ཏེ། སྡིག་པ་ཆེན་པོ་མངོན་སུམ་དུ་མི་སྣང་ན་དེའི་ཚེ། དགེ་འདུན་གྱིས་སྐད་ཅིག་ཞོག་ཅིག་གལ་ཏེ་ལྷ་སྲུང་མས་ཀྱང་བསྐུལ་ལ་དགེ་འདུན་གྱི་ནང་ན་ཉེས་པ་ཆེན་  
པོའང་མངོན་སུམ་དུ་སྣང་བར་གྱུར་ན། དེའི་ཚེ་དགེ་འདུན་དད་པ་དྲིས་ཏེ་སངས་རྒྱས་ཀྱི་ཆོས་ལས་ཕྱིར་སྐྲོད་ཅིག་ཨུ་པ་ལི། འདི་ལྟ་སྟེ། རྒྱ་མཚོ་ཆེན་པོར་ནི་རོ་ཞག་ལོན་པར་མི་  
འཇོག་གོ་དེ་བཞིན་དུ་ངའི་ཉན་ཐོས་ཀྱི་དགེ་འདུན་གྱི་སློབ་མའང་ཚུལ་ཁྲིམས་ཉམས་པ་སྡིག་པ་སྤྱོད་པའི་དགེ་སློང་[?]རོ་དང་འདྲ་བ་དང་ལྷན་ཅིག་མི་འགྲོགས་སོ། །ཨུ་པ་ལིས་ཡང་  
གསོལ་པ། བཅོམ་ལྡན་འདས། གལ་ཏེ་ཚུལ་ཁྲིམས་ཉམས་པ་སྡིག་པ་བྱེད་པའི་དགེ་སློང་དེ་དགེ་འདུན་དད་པ་དྲིས་ཏེ་བསྐྲད་ཀྱང་ནོར་རིན་པོ་ཆེའི་མཐུ་དང། མང་དུ་ཐོས་པའི་མཐུ་དང་  
  
  
༄༅། །སྨྲ་བཤགས་ཀྱི་མཐུ་དང། ཐབས་རྣམ་པ་སྣ་ཚོགས་ཀྱིས་རྒྱལ་པོ་དང། བློན་པོ་ཆེན་པོ་དགའ་བར་བགྱིས་ཏེ། ཐམས་ཅད་ཚུལ་ཁྲིམས་ངན་པ་ཅན་གྱི་གྲོགས་  
སུ་གྱུར་ན། མཐུ་ཆེན་པོས་ནན་གྱིས་ལྷན་ཅིག་ཏུ་བཞག་ནས་ཚུལ་ཁྲིམས་ཉམས་བའི་དགེ་སློང་དང། དགེ་འདུན་ལྷན་ཅིག་ཏུ་གནས་ན་དེའི་ཚེ་དགེ་འདུན་གྱིས་དེ་ཇི་ལྟར་བགྱི། བཅོམ་  
ལྡན་འདས་ཀྱིས་བཀའ་སྩལ་པ། དེའི་ཚེ་དགེ་འདུན་གྱི་ནང་ན་འཛེམ་པ་དང། ངོ་ཚ་བར་ལྡན་པ་དང། ཚུལ་ཁྲིམས་དང་ལྡན་པའི་དགེ་སློང་དག་ཚུལ་ཁྲིམས་བསྲུང་བའི་ཕྱིར་ཚུལ་ཁྲིམས་  
ཉམས་པའི་དགེ་སློང་དེ་ལ་ཞེ་སྡང་མི་བསྐྱེད་པ་དང། རྒྱལ་པོ་དང། བློན་པོ་ཆེན་པོ་ལ་གནོད་པར་མ་གྱུར་པར་གསོལ་བ་ཐོབ་སྟེ་གནས་དེ་སྤོངས་ལ་གནས་གཞན་དུ་སོང་ཞིག། །།  
བམ་པོ་བཞི་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་སའི་སྙིང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། གང་སངས་རྒྱས་ཀྱི་  
ཞིང་རྙོག་པ་ལྔ་ཅན་དེ་བཞིན་གཤེགས་པ་མི་བཞུགས་བ་ན། དེའི་ཚེ་དེ་ན་གནས་པའི་སེམས་ཅན་དག་ཉོན་མོངས་པས་གཟིར་ཏེ་མི་དགེ་བ་སྤྱོད་ཅིང་གླེན་པའི་རང་བཞིན་ཅན་དུ་གྱུར་ནས་  
ཤིན་ཏུ་གདུལ་དཀའ་བ་རྒྱལ་རིགས་གདོལ་པ་ཅན་དང། བློན་པོ་གདོལ་བ་ཅན་དང། ཁྱིམ་བདག་གདོལ་བ་ཅན་དང། ཚོང་དཔོན་གདོལ་པ་ཅན་དང། བྲམ་ཟེ་གདོལ་པ་ཅན་དེ་དག་ལ་  
  
  
དད་པའི་སེམས་མ་མཆིས་པ་གཡོ་དང། སྒྱུས་འཚོ་བ། གླེན་པ་དག་ཤེས་པ་སྙེམས་ཤིང་འཇིག་རྟེན་ཕྱི་མའི་སྡུག་བསྔལ་གྱི་འབྲས་བུས་མི་འཇིགས་པ་  
དང༑ དགེ་བའི་བཤེས་གཉེན་སྤོང་བ། མཚམས་མེད་པའི་སེམས་ཅན་དམྱལ་བ་ལ་འཇུག་ཅིང་འབབ་པ་དེ་དག་ལེ་དང། རྙེད་པའི་ཕྱིར་ཚུལ་ཁྲིམས་ཉམས་པ་སྡིག་པ་བགྱིད་པའི་དགེ་  
སློང་དང་སྟེན་ཅིང་ཆོས་མ་ཡིན་པ་ལ་སྤྱོད་པའི་གྲོགས་སུ་གྱུར་ནས། ཐམས་ཅད་གདོན་མི་ཟ་བར་མཚམས་མེད་པའི་སེམས་ཅན་དམྱལ་བ་ལ་འཇུག་ཅིང་འབབ་པའི་གནས་དེ་དག་ཏུ་  
བདག་མཆིས་ཏེ། སངས་རྒྱས་བཅོམ་ལྡན་འདས་ཀྱི་ཆོས་ཀྱིས་སེམས་ཅན་དེ་དག་ལ་ཕན་པ་དང། བདེ་བ་དང། དབུགས་འབྱུང་བའི་སླད་དུ་བླ་ན་མེད་པའི་བདུད་རྩི་ལྟ་བུའི་དམ་པའི་  
ཆོས་ཐབས་ཀྱིས་བསྟན་ཅིང་དྲངས་ཏེ་དེ་ལ་སྤྱོད་དུ་གཞུག་པ་དང། རྒྱལ་རིགས་གདོལ་པ་ཅན་ནས་བྲམ་ཟེ་གདོལ་པ་ཅན་གྱི་བར་དུ་མ་ཚམས་མེད་པའི་སེམས་ཅན་དམྱལ་བར་ལྟུང་བ་  
ལས་རྣམ་པར་བཟློག་པར་བགྱིའོ། །བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སའི་སྙིང་པོ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། ཁྱོད་ཕྱི་མ་མ་འོངས་  
པའི་དུས་ན་སངས་རྒྱས་ཀྱི་ཞིང་འདིར་སེམས་ཅན་དག་ཉོན་མོངས་པས་ཡོངས་སུ་གདུངས་ནས་སྡིག་པ་སྤྱོད་ཅིང་བྱིས་པ་གཏི་མུག་ཅན་གདུལ་དཀའ་བར་གྱུར་པ་གང་རྒྱལ་རིགས་གདོལ་  
  
  
༄༅། །པ་ཅན་དང། བློན་པོ་གདོལ་པ་ཅན་དང། ཁྱིམ་བདག་གདོལ་པ་ཅན་དང། ཚོང་དཔོན་གདོལ་བ་ཅན་དང། དགེ་སྦྱོང་གདོལ་པ་ཅན་དང། བྲམ་ཟེ་གདོལ་པ་  
ཅན་ལ་སོགས་པ་དགེ་བའི་རྩ་བ་ཆུང་བ། དད་པའི་སེམས་མེད་པ་གཡོ་དང། སྒྱུས་འཚོ་བ། གཏི་མུག་ཅན་ཤེས་བ་སྙེམས་པ་ཅན། དགེ་བའི་བཤེས་གཉེན་སྤོང་བ། སྨྲས་པའི་ཚིག་  
བདེན་པ་མེད་པ། དགེ་བའི་བཤེས་གཉེན་གྱིས་བསྟན་པ་ལ་མི་འཇུག་པ་དང། བརྙས་ཤིང་དབང་ཟ་བ། ཚིག་ངན་པས་རྣམ་པར་འཐིང་བ་དམ་པའི་ཆོས་ལ་ཐེ་ཚོམ་ཟ་ཞིང་ལོག་པར་  
ལྟ་བ། འཇིག་རྟེན་ཕྱི་མའི་སྡུག་བསྔལ་གྱི་འབྲས་བུ་ལ་མི་འཇིགས་པ། རྟག་ཏུ་དང་ཚུལ་ངན་པ་ཅན་དག་ལ་སྟེན་པར་དགའ་བ། སྲོག་གཅོད་པ་ནས་ལོག་པར་ལྟ་བའི་བར་དུ་སྤྱོད་  
པ་ལ་དགའ་ཞིང་གཡོ་དང། སྒྱུས་འཇིག་རྟེན་སླུ་བ་དང། བདག་དང། གཞན་ལ་གནོད་པ་བྱེད་པའི་རྒྱལ་རིགས་གདོལ་པ་ཅན་ནས་བྲམ་ཟེ་གདོལ་པ་ཅན་གྱི་བར་དུ་ངའི་ཆོས་འཇིག་པར་  
བྱེད་པ། ངའི་བསྟན་པ་ལ་རབ་ཏུ་བྱུང་ནའང་ཚུལ་ཁྲིམས་ཉམས་ཤིང་འཇིག་རྟེན་གྱི་འདུ་འཛིའི་ལས་བྱེད་པར་སྤྲོ་བ་ལ་རྒྱལ་རིགས་དང། བྲམ་ཟེ་ལ་སོགས་པས་བསྟི་སྟང་དང་བཅས་  
པས་མཆོད་པ་དང། ཁེ་ལ་བརྐམ་པས་ནོར་ཚོལ་བའི་ཕྱིར་ཚིག་ཙམ་དུ་སྨྲ་ཞིང་སྤྱོད་པ་དང་མི་ལྡན་པ་ཕན་ཚུན་དུ་ཕྲིན་ཅན་གྱི་གེ་སྐྱེལ་བ་ལ་དགའ་བ་དང། ཚོང་དང། ཁེ་སྤོགས་བྱེད་ཅིང་  
  
  
ཞིང་རྨོ་བའི་ལས་ལ་དགའ་བ་དང། ནོར་རིན་པོ་ཆེག་སོག་ཅིང་སྤེད་པ་དང། ཁང་ཁྱིམ་དང། ཆུང་མ་དང། བུ་སྨད་སྲུང་བ་དང་འཇིག་  
རྟེན་གྱི་སྔགས་དང། ཕྱག་རྒྱས་འབྱུང་པོ་འཁོལ་བ་དང། ལྟས་བཟང་ངན་ལྟ་བ་དང། སྨན་སྦྱར་ཅིང་ནད་གསོས་པའི་ནོར་གྱིས་འཚོ་བ་དང། བཟའ་བ་དང། བཏུང་བ་དང། བགོ་བ་དང་  
རིན་པོ་ཆེའི་རྒྱན་ལ་ཆགས་ཤིང་ཁྱིམ་པའི་ལས་བྱེད་པ་ལ་དགའ་བ་དང། ཚུལ་ཁྲིམས་འདྲལ་ཞིང་སྡིག་པ་སྤྱོད་པ་དང། དུང་གི་སྒྲ་ལ་ཁྱིའི་སྤྱོད་པ་དང་ལྡན་པ། དགེ་སྦྱོང་མ་ཡིན་པར་དགེ་  
སྦྱོང་དུ་ཁས་འཆེ་བ་དང། ཚངས་པར་སྤྱོད་པ་མ་ཡིན་པར་ཚངས་པར་སྤྱོད་པ་ཁས་འཆེ་བ་ཡོད་དེ། རྒྱལ་རིགས་གདོལ་པ་ཅན་ནས་བྲམ་ཟེ་གདོལ་པ་ཅན་གྱི་བར་དུ་དེ་དག་ལ་བསྙེན་བཀུར་བྱེད་ཅིང་  
བསྟི་སྟང་དང་བཅས་པས་མཆོད་པ་བྱེད་དེ། དེ་དག་གི་ངག་ཀྱང་ཉན་ཏོ། །ཚུལ་ཁྲིམས་ཉམས་བདེ་དག་ཀྱང་རྒྱལ་རིགས་གདོལ་པ་ཅན་ནས་བྲམ་ཟེ་གདོལ་པ་ཅན་གྱི་བར་དུ་དེ་དག་ལ་སྟེན་པར་  
དགའ་ཞིང་བཀུར་སྟི་དང། རིམ་གྲོ་བྱེད་དེ་དེའི་ངག་ཉན་ཏོ། །གལ་ཏེ་གང་ཟག་འགའ་ཞིག་ངའི་བསྟན་པ་ལ་རབ་ཏུ་བྱུང་ནས་ཚུལ་ཁྲིམས་དང། ཡོན་ཏན་དུ་ལྡན་པ། སློབ་པ་དང། མི་སློབ་པ་ལ་  
ནན་ཏན་བྱེད་པ་ནས་འབྲས་བུའི་མཐར་བྱིན་གྱི་བར་དུ་གྱུར་པ་ལ་རྒྱལ་རིགས་གདོལ་བ་ཅན་ནས་བྲམ་ཟེ་གདོལ་པ་ཅན་གྱི་བར་དུ་དེ་དག་གིས་དེ་ལ་ཕྲག་དོག་བྱེད་དེ། བསྙེན་བཀུར་དང། བསྟི་  
  
  
༄༅། །སྟང་དང། རིམ་གྲོ་དང། མཆོད་བ་མི་བྱེད་ཅིང་སླར་དག་ཉན་བར་ཡང་མི་བྱེད་དོ། །རིགས་ཀྱི་བུ། འདི་ལྟ་སྟེ། མི་ལ་ལ་ཞིག་རིན་པོ་ཆེའི་གླིང་དུ་ཕྱིན་  
པ་ལས་རིན་པོ་ཆེ་ཨིནྜ་ནཱི་ལ་དང། མྷཱ་ནཱི་ལ་དང། གསེར་དང་དངུལ་དང། མུ་ཏིག་དང། པདྨ་རཱ་ག་དང། བཻ་ཌཱུརྱ་དང། རིན་ཐང་མེད་པའི་རིན་པོ་ཆེ་རྣམ་པ་སྣ་ཚོགས་བོར་  
ནས་ནོར་བུ་མཆིང་བུ་ལེན་པ་ལྟར་དེ་བཞིན་དུ་མ་འོངས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་རིགས་གདོལ་བ་ཅན་ནས་བྲམ་ཟེ་གདོལ་པ་ཅན་གྱི་བར་དུའང་དེ་དང་འདྲ་སྟེ་  
ངས་བསྟན་པའི་དམ་པའི་ཆོས་ཀྱི་རིན་པོ་ཆེའི་གླིང་དུ་ཕྱིན་ནས་ཚུལ་ཁྲིམས་དང། ཡོན་ཏན་དུ་ལྡན་པ། དོན་དམ་པ་ལ་དགའ་བ། འཇོམ་པ་དང། ངོ་ཚ་དང་ལྡན་པ། སློབ་པ་དང། མི་  
སློབ་པའི་གང་ཟག་དང། ཕ་རོལ་ཏུ་ཕྱིན་པ་དྲུག་ནན་ཏན་བྱེད་པ་ལ་བརྩོན་པའི་སོ་སོའི་སྐྱེ་པོ་དགེ་བའི་ཡོན་ཏན་དང་ལྡན་པ་འཕགས་པའི་འཁོར་སྤངས་ནས་ཚུལ་ཁྲིམས་ཉམས་པ་  
སྡིག་པ་མང་པོ་སྤྱོད་པ། ངོ་ཚ་བ་མེད་པ་དང། འཛེམ་པ་མེད་པ། ཚིག་བརླང་ཞིང་རྩུབ་བོ། ལུས་དང། སེམས་ང་རྒྱལ་གྱིས་དྲེགས་པ། རྣམ་པར་དཀར་བའི་ཆོས་དང་བྲལ་བ། བྱམས་  
པའི་སེམས་མེད་པ། སྙིང་རྗེ་མེད་པ། སྡིག་པའི་དགེ་སློང་དག་ལ་བསོད་ནམས་ཀྱི་ཞིང་དུ་འཛིན་ཅིང་བཀུར་སྟི་དང། རིམ་གྲོ་དང་མཆོད་པ་བྱེད་དེ་དེའི་ངག་ཉན་ཏོ། །དེ་ལྟར་སྡིག་  
  
  
སློབ་མར་བཅས་ཏེ་གདོན་མི་ཟ་བར་མཚམས་མེད་པའི་སེམས་ཅན་ང་མྱལ་བར་ལྷུང་བར་འགྱུར་རོ་།རིགས་ཀྱི་བུ། སྡིག་པའི་འཁོར་ལོ་རྣམ་པ་བཅུ་  
ཡོད་དེ། མ་འོངས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་རིགས་གདོལ་པ་ཅན་དང། རྗེའུ་རིགས་གདོལ་པ་ཅན་དང། ཁྱིམ་བདག་གདོལ་པ་ཅན་དང། ཚོང་དཔོན་གདོལ་པ་ཅན་  
དང༑ དགེ་སྦྱོང་གདོལ་པ་ཅན་དང། བྲམ་ཟེ་གདོལ་པ་ཅན་དག་སྡིག་པའི་འཁོར་ལོ་རྣམ་པ་བཅུ་པོ་ལས་འགའ་ཞིག་དང་ལྡན་ནམ། གལ་ཏེ་ཀུན་དང་ལྡན་ན་སྔོན་བསགས་པའི་དགེ་  
བའི་རྩ་བ་ཐམས་ཅད་ཀྱང་ཚིག་སྟེ་ཐལ་བ་བཞིན་དུ་འགྱུར་ལ་རིན་པོ་མི་ཐོགས་པར་ལུས་ཀྱི་ཡན་ལག་ཀྱང་དུ་མ་བུར་བཅད་པ་དང་ཉིན་མཚན་དུ་མར་ལྕེ་ལྡིབ་ཅིང་སྨྲ་མི་ནུས་པ་དང། མི་  
ཟད་པའི་སྡུག་བསྔལ་ཆེན་པོ་མྱོང་བ་དང། ཚེ་འཕོས་ནས་ཀྱང་གདོན་མི་ཟ་བར་མཚམས་སུ་མེད་པའི་སེམས་ཅན་དམྱལ་བ་ཆེན་པོར་ལྟུང་བར་འགྱུར་རོ། །བཅུ་གང་ཞེ་ན། འདི་ལྟ་སྟེ། དེ་ལྟར་  
ཚུལ་ཁྲིམས་ཉམས་པ་སྡིག་པ་སྤྱོད་པའི་དགེ་སློང་དག་གི་ངན་པར་ལྟ་བ་ནི་རྒྱལ་རིགས་དང། བློན་པོ་ལ་སོགས་པས་བཟོད་ལ། སླར་དེ་བས་མཐར་གནས་པའི་དགེ་སློང་ཡོངས་སུ་དག་པ་  
མཐོང་ན་དེ་ལ་འདི་སྐད་ཟེར་རོ། །ཀྱེ་སྐྱེས་བུ་དག་འདི་ལྟར་དགེ་སློང་འདི་དག་ནི་གླེན་པ་གཏི་མུག་ཅན། ཚུལ་འཆོས་ཤིང་འཇིག་རྟེན་སླུ་བ་ཡིན་ཏེ། ཁ་ཟས་དང། བཏུང་བ་དང། གོ་བ་  
  
  
༄༅། །དང༑ ཁེ་དང། རྙེད་པ་དང། གྲགས་པ་འདོད་པའི་ཕྱིར་བདག་ནི་བསྟོད། གཞན་ལ་ནི་སྨོད་ཅིང་ཕྲག་དོག་གིས་དཀྲུགས་མ་བྱེད་དོ། །ཁེ་དང། གྲགས་པ་ལ་སྤྲོ་  
ཞིང་ཆོག་མི་ཤེས་པ་ཡིན་པས་བསྐྲད་པར་འོས་པ་དེ་དག་གི་ཚིག་ཀྱང་མཉན་པར་མི་བྱའོ། །དགེ་སློང་དེ་དག་ནི་རྫུན་འབའ་ཞིག་སྨྲ་ཞིང་བདེན་པའི་ཆོས་དང་བྲལ་བས་འབྲང་བུ་ཐོབ་  
བའང་མེད། འདོད་པ་དང་བྲལ་ཞིང་ཟག་པ་ཡོངས་སུ་ཟད་པའང་མ་ཡིན་ལ། ཁེ་དང། གྲགས་པ་དང། མཆོད་པ་ཙམ་འདོད་པའི་ཕྱིར་བས་མཐར་གནས་ཤིང་ཡོན་ཏན་ཅན་དུ་སྟོན་  
པ་དག་ལ་མཆོད་པ་དང། བསྙེན་བཀུར་དང། བསྟི་སྟང་མ་བྱེད་ཅིག་།དེ་ནི་གཡོ་དང། སྒྱུས་འཚོ་བ་ཡིན་གྱི། བསོད་ནམས་ཀྱི་ཞིང་ཡང་དག་པའམ། ལམ་ལ་ནན་ཏན་བྱེད་པ་ནི་མ་ཡིན་  
ནོ་ཞེས་སྐུར་ཏོ། །དེ་ནས་རྒྱལ་རིགས་གདོལ་པ་ཅན་ནས་བྲམ་གེ་གདོལ་བ་ཅན་གྱི་བར་དུ་ཐམས་ཅད་ཀྱི་བས་མཐར་གནས་པའི་དགེ་སློང་ཡོངས་སུ་དག་པ་ལ་དད་པའི་སེམས་མི་སྐྱེ་  
དཀོན་པའི་འདུ་ཤེས་མི་འབྱུང་སྟེ། བསྟི་སྟང་བྱ་བའི་སེམས་མེད་དོ། །དེ་ལ་མཆོད་པ་དང། བསྙེན་བཀུར་བྱེད་པ་ལ་མི་མོས་ཤིང། ཇི་སྐད་དུ་བསྟན་དེའི་ཚིག་མི་ཉན་ཏེ་དེ་ལ་  
བརྙས་ཤིང་སྨོད་དོ། །དེ་ལྟར་བས་མཐར་གནས་པའི་དགེ་སློང་ཡོངས་སུ་དག་པ་ལ་བརྙས་སྨོད་པ་ཉིད་ཆོས་ཀྱི་མིག་དང། དཀོན་མཆོག་གསུམ་གྱི་གདུང་ལ་བརྙས་ཤིང་སྨོད་པ་མ་ཡིན་  
  
  
ཀླུ་དང། གནོད་སྦྱིན་དང། ལྷ་ལ་སོགས་པ་དཀོན་མཆོག་གསུམ་ལ་བསམ་པ་དག་པ་དད་པ་མི་བྱེད་བ་དག་རྒྱལ་རིགས་གདོལ་བ་ཅན་ནས་བྲམ་  
ཟེ་གདོལ་པ་ཅན་གྱི་བར་དུ་གདོལ་པ་ཅན་དེ་དག་ཐམས་ཅད་ཁྲེས་ཏེ་ཞེ་སྡང་གི་སེམས་སྐྱེས་ནས་གཅིག་ལ་གཅིག་འདི་སྐད་ཟེར་རོ། །ཀྱེ་སྐྱེས་བུ་དག་ལྟོས། །རྒྱལ་རིགས་གདོལ་བ་ཅན་  
དང༑ རྗེའུ་རིགས་དང། ཁྱིམ་བདག་དང། ཚོང་དབོན་དང། དགེ་སྦྱོང་དང། བྲམ་ཟེ་གདོལ་བ་ཅན་འདི་དག་ཆོས་ཀྱི་མིག་དཀོན་མཆོག་གསུམ་གྱི་གདུང་འཚོ་བ་པ་ཐམས་ཅད་ལ་ནི་བརྙས་  
ཤིང་དབང་བཟས་པས་དགེ་བའི་རྩ་བའང་མེད་པར་བྱས་ཏེ་མི་དགེ་བའི་བཤེས་གཉེན་གྱི་དབང་དུ་གྱུར་པས་སྡིག་པའི་ལས་ཀྱིས་ངན་སོང་དུ་ལྟུང་བར་འགྱུར་གྱི། བདག་ཅག་དེང་ཕྱིན་ཆད་  
དེ་དག་གི་སྐྱབས་མི་བྱའོ། །རྒྱལ་རིགས་གདོལ་པ་ཅན་ལ་སོགས་པ་དེ་དག་གི་གནས་དང། ཡུལ་དང། གྲོང་ཁྱེར་དང། སླིད་ཀྱང་མི་བསྲུང་ངོ་ཞེས་ཟེར་ཏེ་ལྷ་དང། ཀླུ་དང། གནོད་སྦྱིན་  
དང༑ ལྷ་སོགས་པ་ཐམས་ཅད་དེ་དག་ལ་མི་སྐྱོ་བ་མི་འགོ་སྟེ་ཡལ་བར་གཏོང་ངོ། །དེ་བས་ན་རྒྱལ་རིགས་གདོལ་བ་ཅན་ལ་སོགས་པའི་ཡུལ་དང། གྲོང་ཁྱེར་ན་གནས་བའི་ཡང་དག་  
པའི་ཆོས་ཀྱི་སྣོད་དུ་འགྱུར་བ་དང། ཡང་དག་པར་བསོད་ནམས་ཀྱི་ཞིང་དུ་འགྱུར་བ་ཐམས་ཅད་ཡུལ་དེ་ནས་བྱུང་སྟེ་འགྲོའོ། །ཇི་སྟེ་འཇུག་བ་ཞིག་ཡོད་ནའང་མི་འདོད་ཅི་བ་གཏོང་བའི་བསམ་  
  
  
༄༅། །པ་སྐྱེས་པས་བསྐྱབ་ཅིང་བསྲུང་བའི་སེམས་མེད་དོ། །དེ་ལྟར་ལྷ་དང། ཀླུ་དང། གནོད་སྦྱིན་དང། ལྷ་ལ་སོགས་པ་དང་ཡང་དག་པའི་ཆོས་ཀྱི་སྣོད་དུ་གྱུར་པ་  
དང༑ བསོད་ནམས་ཀྱི་ཞིང་དུ་འགྱུར་བ་ཐམས་ཅད་ཀྱིས་རྒྱལ་རིགས་གདོལ་པ་ཅན་དང། དེའི་སྲིད་དང། ཡུལ་དང། གྲོང་ཁྱེར་ལ་བསྲུང་ཞིང་བསྐྱབ་པའི་སེམས་མེད་དེ། བསྲུང་  
ཞིང་བསྐྱབ་པའི་སེམས་མེད་པས་དེའི་ཚེ་ན་ཡུལ་དེའི་སྲིད་ལ་ནང་གི་དགྲ་དང། ཕྱིའི་དགྲ་གཉི་ག་ལྡང་སྟེ། སྲིད་འཕྲོག་པའི་ཕྱིར་གཅིག་ལ་གཅིག་འཚེ་ཞིང་གསོད་པ་དང། ནད་  
དང༑ མུ་གེ་ལ་སོགས་པའང་དེའི་དབང་གིས་འབྱུང་ངོ། །དེ་ནས་རྒྱལ་རིགས་གདོལ་པ་ཅན་ནས་དགེ་སྦྱོང་དང། བྲམ་ཟེ་གདོལ་བ་ཅན་གྱི་བར་དུ་གསོལ་པ་ཅན་དེ་དག་ཐམས་ཅད་དང། ཡུལ་  
དེ་ན་གནས་པ་ཐམས་ཅད་ཀྱང་དགའ་ཞིང་སྤྲོ་བའི་སེམས་མེད་དེ་སྔོན་གྱི་ཡིད་དུ་འོང་བ་དང། སྡུག་པ་ཐམས་ཅད་དང་ཡང་བྲལ་ནས་གཉེན་བཤེས་དང། མཛའ་བོ་དང། གྲོགས་ཀྱང་  
གཅིག་གིས་གཅིག་ཡིད་བྱུང་ཞིང་ཕྲད་མི་འདོད་པ་དང། བྱམས་པ་དང། སྙིང་རྗེ་མེད་དེ། ཕྲག་དོག་དང། སེར་སྣ་བྱེད་ཅིང་སྡིག་པ་མང་པོ་འང་བྱེད་པར་འགྱུར་རོ། །འདི་ལྟ་སྟེ། སྲོག་  
གཅོད་པ་ནས་ངན་པར་ལྟ་བའི་བར་དུ་ཀུན་སྤྱོད་ཅིང་ངོ་ཚ་བ་དང། འཛེམ་པ་མེད་པར་མཆོད་རྟེན་གྱི་ནོར་དང། དགེ་འདུན་གྱི་ནོར་ལ་སྤྱོད་ཅིང་ཟ་བ་ལ་འགྱོད་པའི་སེམས་མེད་དོ། །རྒྱལ་  
  
  
གཅམ་སྒྱུ་ཅན་ལ་ནི་དགའ་བས་བློན་པོ་དང། དམངས་གཅིག་ལ་གཅིག་གནོད་པ་བྱེད་ཅིང་འཁོ་ན་དང། ཤ་གཉེར་ནས་འཐབ་ཅིང་  
རྩོད་པ་དང། ཕ་རོལ་པོའི་དགྲ་དང། གཡུལ་སྤྲོད་པ་ནའང་འོག་མ་སེམས་མི་མཐུན་པའི་ཕྱིར་གཡུལ་ཡང་ཉེས་པར་འགྱུར་རོ། །རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་དང་  
ཚོང་དཔོན་དང། དགེ་སྦྱོང་དང། བྲམ་ཟེ་ལ་སོགས་པ་གདོལ་པ་ཅན་དེ་དག་ཐམས་ཅད་རིང་པོ་མི་ཐོགས་པར་ལུས་ཀྱི་ཡན་ལག་ཉམས་ཤིང་ཉིན་མཚན་དུ་མར་ལྕེ་ལྐུགས་པར་འགྱུར་བ་དང་  
ཤིན་ཏུ་མི་བཟད་པའི་ན་བ་དང། ཚ་བའི་སྡུག་བསྔལ་ཆེན་པོ་མྱོང་བ་དང། འཆི་འཕོས་ནས་ཀྱང་གདོན་མི་ཟ་བར་མཚམས་མེད་པའི་སེམས་ཅན་དམྱལ་བར་ལྟུང་ངོ། །རིགས་ཀྱི་བུ། གཞན་ཡང་  
རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་དང། ཚོང་དཔོན་དང། དགེ་སྦྱོང་དང། བྲམ་ཟེ་ལ་སོགས་པའི་གདོལ་པ་ཅན་སྡིག་པའི་བཤེས་གཉེན་གྱི་རྗེས་སུ་སྤྱོད་པ་དག་དགེ་  
བའི་རྩ་བ་ཆུང་བ། གཡོ་དང། རྒྱུས་འཚོ་བ། གླེན་པ་གཏི་མུག་ཅན་ཤེས་པ་སྙེམས་པ། དཀོན་མཆོག་གསུམ་ལ་བསམ་པ་དག་པའི་སེམས་མེད་པ། འཇིག་རྟེན་ཕྱི་མའི་སྡུག་བསྔལ་གྱི་འབྲས་  
བུ་ལ་འཇིགས་པར་མི་ལྟ་བ་དག་དེ་ལ་ཁ་ཅིག་ནི་ཉན་ཐོས་ཀྱི་ཐེག་པ་ལ་ཅུང་ཟད་དད་ཀྱང་ཡང་དག་པར་གླེན་པའི་རང་བཞིན་ཅན་དུ་གྱུར་པས་འདི་སྙམ་དུ་བདག་ལས་ཤེས་ཤིང་མཁས་པ་མེད་  
  
  
༄༅། །དོ་སྙམ་ནས། ངས་བསྟན་པའི་རང་སངས་རྒྱས་ཀྱི་ཐེག་པའི་ཆོས་དང། ཐེག་པ་ཆེན་པོའི་ཆོས་ལ་བརྙས་སྨོད་དེ་འཕྱ་ཞིང་སྐུར་ནས་སེམས་ཅན་གཞན་དག་ཀྱང་  
ཚིགས་སུ་བཅད་པ་གཅིག་ཙམ་གྱི་བར་དུ་འཆང་ཞིང་འཛིན་པ་དང་ཀློག་ཅིང་འདོན་དུའང་མི་སྟེར་ཏོ། །དེ་ལ་ཁ་ཅིག་ནི་རང་སངས་རྒྱས་ཀྱི་ཐེག་པ་ལ་དད་པ་ཅུང་ཟད་ཐོབ་ཀྱང་ཡང་དག་  
པར་གླེན་པའི་རང་བཞིན་ཅན་དུ་གྱུར་པས་འདི་སྙམ་དུ་བདག་ལས་མཁས་ཤིང་ཤེས་པ་མེད་དོ་སྙམ་ནས། ངས་བསྟན་པའི་ཉན་ཐོས་ཀྱི་ཐེག་པའི་ཆོས་དང། ཐེག་པ་ཆེན་པོའི་ཆོས་  
ལ་བརྙས་ཤིང་སྨོད་དེ་འཕྱ་ཞིང་སྐུར་ནས། སེམས་ཅན་གཞན་དག་ཚིགས་སུ་བཅད་པ་གཅིག་ཙམ་གྱི་བར་དུ་འཆང་ངམ། འཛིན་ཏམ་ཀློག་གམ། འདོན་དུའང་མི་སྟེར་ཏོ། །དེ་  
ལ་ཁ་ཅིག་ནི་ཐེག་པ་ཆེན་པོའི་ཆོས་ལ་དད་པ་ཅུང་ཟད་ཙམ་ཐོབ་ཀྱང་ཡང་དག་བར་གླེན་པོའི་རང་བཞིན་ཅན་དུ་གྱུར་པས་འདི་སྙམ་དུ་བདག་ལས་ཤེས་ཤེས་མཁས་པ་མེད་དོ་སྙམ་  
ནས༑ ངས་བསྟན་པའི་ཉན་ཐོས་ཀྱི་ཐེག་པའི་ཆོས་དང། རང་སངས་རྒྱས་ཀྱི་ཐེག་པའི་ཆོས་ལ་བརྙས་སྨོད་དེ་འཕྱ་ཞིང་སྐུར་ནས། སེམས་ཅན་གཞན་དག་ཚིགས་སུ་བཅད་པ་གཅིག་  
ཙམ་གྱི་བར་དུའང་འཆང་ཞིང་འཛིན་ཏམ། ཀློག་ཅིང་འདོན་དུའང་མི་སྟེར་ཏོ། །གང་ཟག་དེ་དག་ནི་སངས་རྒྱས་ཀྱི་དམ་པའི་ཆོས་ལ་བརྙས་སྐུར་བ་དང། དུས་གསུམ་གྱི་སངས་རྒྱས་བཅོམ་  
  
  
དུས་གསུམ་གྱི་སངས་རྒྱས་ཀྱི་ཆོས་ཀྱི་སྡེ་སྣོད་ཐམས་ཅད་བཤིག་ནས་བསྲེགས་ཏེ་ཐལ་བ་བཞིན་དུ་འཇིག་པར་བྱེད་པ། འཕགས་པའི་ལམ་གྱི་ཡན་ལག་བརྒྱད་  
པ་ཐམས་ཅད་གཅོད་པ། ཚད་མེད་པའི་སེམས་ཅན་གྱི་མིག་འཛར་བ་ཞེས་བྱའོ། །རྒྱལ་རིགས་གདོལ་པ་ཅན་ནས་དགེ་སྦྱོང་དང། བྲམ་ཟེ་གདོལ་པ་ཅན་གྱི་བར་དུ་དེ་དག་གིས་སངས་རྒྱས་  
ཀྱིས་བསྟན་པའི་ཉན་ཐོས་ཀྱི་ཐེག་པའི་ཆོས་དང། རང་སངས་རྒྱས་ཀྱི་ཐེག་པའི་ཆོས་དང། ཐེག་པ་ཆེན་པོའི་ཆོས་བཅབས་ཏེ་བར་ཆེད་བྱས་ནས་ཚིགས་སུ་བཅད་པ་གཅིག་ཙམ་གྱི་བར་དུ་  
མེད་པར་བྱས་ན། གང་ཟག་དེ་ཨི་ཆོས་ཀྱི་མིག་དང། དཀོན་མཆོག་གསུམ་གྱི་གདུང་འཚོ་བ་པ་ཐམས་ཅད་ལ་མ་གུས་པ་སྟེ། དེའི་རྒྱུ་དང་དེའི་རྐྱེན་གྱིས་ཡུལ་དེ་སྲུང་བའི་ལྷ་དང། ཀླུ་དང་  
གནོད་སྦྱིན་དང། ལྷ་ལ་སོགས་པ་དཀོན་མཆོག་གསུམ་ལ་བསམ་པ་དག་ཅིང། དད་པ་མི་ཕྱེད་པ་དག་རྒྱལ་རིགས་གདོལ་པ་ཅན་ནས་བྲམ་ཟེ་གདོལ་པ་ཅན་གྱི་བར་དུ་གདོལ་པ་ཅན་དེ་  
དག་ཐམས་ཅད་ལ་ཁྲོ་ཞིང་ཞེ་སྡང་བའི་སེམས་སྐྱེ་བ་ནས་གཞུང་དེ་བཞིན་དུ་རྒྱས་པར་རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་དང། ཚོང་དཔོན་དང། དགེ་སྦྱོང་དང་  
བྲམ་ཟེ་ལ་སོགས་པ་གདོལ་པ་ཅན་ཐམས་ཅད་རིང་པོ་མི་ཐོགས་པར་ལུས་ཀྱི་ཡན་ལག་ཉམས་ཤིང་ཉིན་མཚན་དུ་མར་ལྕེ་ལྐུགས་པར་འགྱུར་བ་དང། ཤིན་ཏུ་མི་བཟད་པའི་ན་བ་དང། ཆེ་བའི་  
  
  
༄༅། །སྡུག་བསྔལ་ཆེན་པོ་མྱོང་བ་དང། འཆི་འཕོས་ནས་ཀྱང་གདོན་མི་ཟ་བར་མཚམས་མེད་པའི་སེམས་ཅན་དམྱལ་བ་ཆེན་པོར་ལྟུང་ངོ། །རིགས་ཀྱི་བུ། གཞན་  
ཡང༑ རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་དང་ཚོང་དཔོན་དང། དགེ་སྦྱོང་དང། བྲམ་ཟེ་ལ་སོགས་པའི་གདོལ་པ་ཅན་རྣམས་ཚུལ་ཁྲིམས་ཉམས་པ་  
སྡིག་པ་སྤྱོད་པའི་དགེ་སློང་གི་རྗེས་སུ་ཞུགས་པ་ནས། གཞུང་དེ་དེ་བཞིན་དུ་རྒྱས་པར་ཡུལ་དེ་ན་ཆོས་ཀྱི་སྣོད་དུ་གྱུར་པ་ཡང་དག་པའི་བསོད་ནམས་ཀྱི་ཞིང་དུ་གྱུར་པ་ཐམས་ཅད་རྒྱལ་  
རིགས་གདོལ་པ་ཅན་ལ་སོགས་པ་ལ་སྤོང་བའི་སེམས་བསྐྱེད་དེ་བསྐྱབ་པའམ། སྲུང་བ་མི་བྱེད་དོ། །བརྒྱ་ལ་ཡུལ་དེ་ན་གནས་སུ་ཟིན་ཀྱང་ཆོས་ལ་རྟེན་གྱི་ཁྱིམ་པ་ལ་དགའ་ཞིང་  
གནས་པར་མི་བྱེད་པ་དང། སྦྱིན་བདག་གི་ཁྱིམ་དུ་ཡང་དང་ཡང་དུ་འགྲོ་བར་མི་བྱེད་པ་དང། གལ་ཏེ་སྐད་ཅིག་ཙམ་ཕྱིན་ནའང་ཚིག་སྲུང་ཞིང་མི་སྨྲ་བ་དང། ཇི་སྟེ་སྨྲ་ནའང་རྫུན་  
གྱི་བག་མེད་དེ། ཁྱིམ་པའི་མདུན་དུ་ཚུལ་ཁྲིམས་ཉམས་པ་དག་ལ་འཕྱ་བའམ། བརྙས་པར་བྱེད་པ་དང། ཚུལ་ཁྲིམས་ཉམས་པ་སྡིག་པ་སྤྱོད་པའི་དགེ་སློང་དེ་དག་གི་ཉེས་པ་མི་  
བརྗོད་ཅིང་མི་གླེང་བ་དང། རྟག་ཏུ་བསོད་ནམས་ཀྱི་ཞིང་ལ་སྟེན་གྱི་ཚུལ་ཁྲིམས་ཉམས་པ་ཡོངས་སུ་སྤོང་ངོ། །ཚུལ་ཁྲིམས་ཉམས་པ་སྡིག་པ་སྤྱོད་པའི་དགེ་སློང་དེ་དག་ནི་ཕྱིར་  
  
  
ཁྲོ་བ་དང། ཞེ་སྡང་གི་སེམས་བསྐྱེད་དེ་བརྙས་སྨོད་པ་དང་རྒྱལ་རིགས་གདོལ་པ་ཅན་དང། དགེ་སྦྱོང་དང། བྲམ་ཟེ་གདོལ་པ་  
ཅན་དག་གི་བར་དུ་ཁྱིམ་པའི་བུས་པ་དང། བུད་མེད་ཀྱི་མདུན་དུ་གཅམ་པ་དང། སྒྱུ་སྣ་ཚོགས་ཀྱིས་རྫུན་ཟེར་ཞིང་ཚུལ་ཁྲིམས་སྲུང་བ་དེ་དག་ལ་འཕྱ་ཞིང་སྐུར་པ་དང། ཚིག་ངན་པ་རྣམ་པ་  
སྣ་ཚོགས་འདོགས་ཏེ། རྒྱལ་རིགས་གདོལ་པ་ཅན་ནས་བྲམ་ཟེ་གདོལ་པ་ཅན་གྱི་བར་དུ་དེ་དག་ཐམས་ཅད་ངའི་སློབ་མ་འདོད་པ་ཉུང་ཞིང་ཆོག་ཤེས་པ། ཚུལ་ཁྲིམས་སྲུང་བ། མང་དུ་ཐོས་པ་  
སྤོབས་པ་དང་ལྡན་པའི་དགེ་སྦྱོང་ལ་ཞེ་སྡང་བ་དང། ཁྲོ་བའི་སེམས་བསྐྱེད་ཅིང་ཚིག་རྩུབ་པོ་རྣམ་པ་སྣ་ཚོགས་ཀྱིས་འཕྱ་ཞིང་སྐུར་དུ་བཅུག་ནས་ལུས་དང། སེམས་མི་བདེ་བར་བྱེད་དོ། །གཞན་  
ཡང༑ ཆོས་གོས་དང། ལྷུང་བཟེད་དང། འཚོ་བའི་ཡོ་བྱད་ཀྱང་འཕྲོག་ཏུ་བཅུག་ནས་འཚོ་བས་བྲེལ་བར་བྱེད་དོ། །གཞན་ཡང། ཕྱོགས་བཞིའི་དགེ་འདུན་གྱི་ནོར་འཕྲོག་ཏུ་བཅུག་ནས་སྤྱོད་དུ་མི་སྟེར་  
བ་དང། ལ་ལ་ནི་བཙོན་རར་བཅུག་ནས་ལྕགས་དང། ཁོང་སྒྲིལ་དང། ཤིང་གི་གདོས་ལ་སོགས་པའི་ནན་ལ་བོར་རོ། །ལ་ལ་ནི་ལུས་ཀྱི་ཡན་ལག་གཏུབས། ལ་ལ་ནི་མགོ་གཅོད་དུ་བཅུག་གོ་  
རིགས་ཀྱི་བུ། ཁྱོད་ལྟོས་ཤིག་དེ་ལྟར་རྒྱལ་རིགས་གདོལ་པ་ཅན་ནས་དགེ་སྦྱོང་དང། བྲམ་ཟེ་གདོལ་པའི་བར་དུ་གདོལ་པ་ཅན་དེ་དག་ཚུལ་ཁྲིམས་ཉམས་པ་སྡིག་པ་སྤྱོད་པའི་དགེ་སློང་ལ་  
  
  
༄༅། །བརྟེན་ནས་དེ་ལྟ་བུའི་ཁ་ན་མ་ཐོ་བ་ཆེན་པོའི་སྡིག་པ་རྣམ་པ་སྣ་ཚོགས་བྱེད་དོ། །མཚམས་མེད་པའི་སེམས་ཅན་དམྱལ་བའི་བར་དུ་ལྟུང་བར་འགྱུར་རོ། །སེམས་  
ཅན་གང་གིས་མཚམས་མེད་པ་ལྔ་བྱས་སམ། ཚུལ་ཁྲིམས་ཀྱི་རྩ་བ་དག་བཤིག་གམ། མཚམས་མེད་པ་ལ་ཉེ་བའི་སྡིག་བྱས་སམ། རང་བཞིན་གྱི་སྡིག་གམ། བཅས་པའི་སྡིག་གང་  
བྱས་པ་བས་ནི་རྒྱལ་རིགས་གདོལ་པ་ཅན་ནས་དགེ་སྦྱོང་དང། བྲམ་ཟེ་གདོལ་པ་ཅན་གྱི་བར་དུ་ཚུལ་ཁྲིམས་ཉམས་པ་ཆོས་ལས་འགལ་བར་བྱེད་པ་ལ་བསྟེན་པ་བས་སྡིག་པ་ཡང་ངོ། །རིགས་  
ཀྱི་བུ། དེ་ལྟར་ཚུལ་ཁྲིམས་ཉམས་པ་སྡིག་པ་སྤྱོད་པའི་དགེ་སློང་དག་དེ་ལྟར་ཆོས་ལས་འགལ་བའི་སྡིག་པ་ཆེན་པོ་བྱས་མོད་ཀྱི། འོན་ཀྱང་ངའི་བསྟན་པ་ལ་གནས་ཤིང་སྐྲ་དང། ཁ་སྤུ་བྲེགས་  
ཏེ་གོས་དུར་སྨྲིག་བགོས་ནས། སྤྱོད་ལམ་དང། ཆ་ལུགས་འཕགས་པ་རྣམས་དང་མཐུན་ཏེ། དེ་ལ་ནི་རྒྱལ་པོ་དང། བློན་པོ་ཆེན་པོ་དང། ཁྱིམ་པ་རྣམས་ཀྱིས་ཁྱིམ་པའི་ཆོས་ཉིད་དང་ཡང་  
སྦྱར་དུ་མི་གནང་ན། གཞུ་བ་དང། འཚོག་པ་དང། ནན་ལ་བོར་བ་དང། བཙོན་རར་གཞུག་པ་དང། གཤེ་ཞིང་སྤྱོད་བ་དང། ལུས་ཀྱི་ཡན་ལག་གཏུབ་པ་དང། འཚོ་བའི་དབང་པོ་དང་  
ཕྲལ་བ་ཆོས་མ་ཡིན་པ་བྱེད་པ་ལྟ་ཅི་སྨོས། རྒྱལ་པོའམ། བློན་པོའམ། ཁྱིམ་པ་རྣམས་ཀྱིས་གལ་ཏེ་དེ་ལྟར་བྱས་ན་ཁ་ན་མ་ཐོ་བའི་སྡིག་པ་ཆེན་པོ་འཐོབ་པར་འགྱུར་ཏེ། གདོན་མི་ཟ་  
  
  
།འདི་ལྟར་ཚུལ་ཁྲིམས་ཉམས་པ་སྡིག་པ་སྤྱོད་པའི་དགེ་སློང་ལའང་ཆད་པས་གཅོད་དུ་མི་གནང་ན་ཚུལ་ཁྲིམས་དང་ལྡན་པ་དགེ་  
བ་སྤྱོད་པ་ལ་ལྟ་ཅི་སྨོས། རིགས་ཀྱི་བུ། དགེ་སློང་གང་གིས་ཚུལ་ཁྲིམས་ཀྱི་རྩ་བའི་སྡིག་ལས་གཅིག་ཉམས་པའང་ཚུལ་ཁྲིམས་ཉམས་ཤིང་སྡིག་པ་སྤྱོད་པའི་དགེ་སློང་ཞེས་བྱ་མོད་ཀྱི་  
བསྟན་པ་བཞིན་དུ་དད་པའི་དགེ་འདུན་གྱིས་ལས་བྱས་པའི་སྡོམ་པ་རྒྱུན་མི་འཆད་པར་ཡོད་དེ། བསླབ་པ་དང། ཚུལ་ཁྲིམས་ཀྱི་བར་དུ་བཏང་ཡང་རྣམ་པར་དཀར་བའི་ཆོས་ཀྱི་བསུང་ཙམ་  
ཡོད་ཀྱི། དེ་ལའང་རྒྱལ་པོ་དང། བློན་པོ་དང། ཁྱིམ་པ་དང་སྡོམ་པ་མེད་པ་རྣམས་ཀྱིས་བརྙས་སྨོད་དམ། ཆད་པས་གཅད་དུ་མི་གནང་ངོ། །དེ་ལྟར་དགེ་སློང་དེ་ཆོས་ཀྱི་སྣོད་མ་ཡིན་ཏེ་  
འཕགས་པའི་ཆོས་ཉན་པས་ཡོངས་སུ་དག་པའི་དགེ་འདུན་སྨེ་བར་བྱེད་ཅིང་དགེ་སྦྱོང་གི་ལས་སུ་བྱ་བའི་ལས་ཐམས་ཅད་མི་རུང་བར་བྱེད་པ་ཡིན་ཏེ། ཕྱོགས་བཞིའི་དགེ་འདུན་གྱི་ལོངས་  
སྤྱོད་ལ་སྤྱོད་དུ་མི་དབང་མོད་ཀྱི། འོན་ཀྱང་ཡིད་མཐུན་པའི་དགེ་འདུན་ལས་བསྙེན་པར་རྫོགས་ཏེ་སྡོམ་པ་ཐོབ་པ་མ་བཏང་བས་ཁྱིམ་པ་སྐྱེ་བོ་ཐམས་ཅད་པས་མཆོག་གོ་རྩ་བའི་སྡིག་ཉམས་  
ཀྱང་དེ་ལྟ་བུ་ཡིན་ན། དེ་མ་ཡིན་པ་བཅས་པའི་སྡིག་ཕྲ་མོ་གཞན་ཉམས་པ་ལྟ་ཅི་སྨོས་ཏེ། དེ་བས་ན་རྒྱལ་པོ་དང། བློན་པོ་དང་ཁྱིམ་པ་རྣམས་ཀྱིས་བརྙས་པའམ། སྨོད་པ་བྱེད་དམ་  
  
  
༄༅། །ཆད་པས་གཅོད་དུ་མི་དབང་ངོ། །དེ་ཅིའི་ཕྱིར་ཞེ་ན་རིགས་ཀྱི་བུ། སྔོན་འདས་པའི་དུས་ན་ཡུལ་ཀ་ཤི་ཞེས་བྱ་བ་ན་རྒྱལ་པོ་ཚངས་པས་བྱིན་ཞེས་བྱ་བ་ཞིག་ཡོད་  
དེ༑ དེས་གདོལ་པ་ལྔ་ལ་འདི་སྐད་ཅེས་བཀའ་སྩལ་ཏོ། །ཁྱེད་དེངས་ལ་རི་ཁ་བ་ཅན་གྱི་དྲུང་ན་གླང་པོ་ཆེ་མཆེ་བ་དྲུག་དང་ལྡན་པ་ཨུ་པ་ལིའི་མིག་ཅེས་བྱ་བ་ཞིག་ཡོད་ཀྱི། ཁྱེད་ཀྱིས་དེའི་མཆེ་  
བ་ཕྱུངས་ལ་འོན་ཅིག་གལ་ཏེ་ཁྱེད་ཀྱིས་མ་ཐོབ་ན་གསོན་དུ་མ་རེ་ཞིག་ཅེས་བསྒོའོ། །དེའི་ཚེ་གདོལ་པ་དེ་དག་ལུས་དང། སྲོག་གི་ཕྱིར་མདའ་གཞུ་ཞིག་ཐོགས་ནས་གོས་ཚོན་ཅན་གྱོན་ཏེ་  
དགེ་སྦྱོང་གི་ཚུལ་ལྟར་བཅོས་ནས་རི་ཁ་བ་ཅན་གྱི་དྲུང་དུ་གླང་པོ་ཆེའི་རྒྱལ་པོ་གང་ན་བར་སོང་ངོ། །དེར་ཕྱིན་པ་དང། དེ་ན་གླང་པོ་ཆེ་མོ་ཞིག་གིས་སྔར་མཐོང་བ་དང། མདའ་གཞུ་ཐོགས་  
པ་དེས་དངངས་ནས་གླང་པོ་ཆེའི་རྒྱལ་པོའི་གན་དུ་བརྒྱུགས་ཏེ་ཕྱིན་ནས་འདི་སྐད་ཅེས་སྨྲས་སོ། །ལྷ་ཆེན་པོ་མ་གཟིགས་སམ། མི་ཁ་ཅིག་མདའ་གཞུ་ཐོགས་ཏེ་དལ་གྱིས་འཇབ་ཅིང་  
མཆི་ན༑ ཅི༑ བདག་ཅག་གི་ཚེའི་བར་ཆད་དུ་མི་འབྱུང་གྲང། གླང་པོ་ཆེའི་རྒྱལ་པོས་མགོ་བཏེག་ཏེ་བལྟས་ན། སྐྲ་དང། ཁ་སྤུ་བྲེགས་ནས་གོས་ཚོན་ཅན་གྱོན་པ་དག་ཅིག་འོང་བ་མཐོང་  
ནས་གླང་པོ་ཆེ་མོ་ལ་ཚིགས་སུ་བཅད་པ་འདི་དག་སྨྲས་སོ། །སངས་རྒྱས་གངྒཱ་ཀླུང་གི་བྱེ་སྙེད་ཀྱི། །རྒྱལ་མཚན་ཆོས་གོས་གྱོན་པ་འདི་དག་ནི། །སྡིག་པ་ཐམས་ཅད་ཡོངས་སུ་སྤངས་  
  
  
།ངེས་པར་སེམས་ཅན་དག་ལ་གནོད་མི་བྱེད། །དེ་ནས་གླང་པོ་ཆེ་མོས་ཀྱང་ཚིགས་སུ་བཅད་ནས་ལན་བཏབ་པ། ཆོས་གོས་གྱོན་པ་ལྟར་ནི་བྱེད་མོད་ཀྱི། །ཐམས་ཅད་ལག་ན་མདའ་  
གཞུ་ཐོགས་པས་ན། །འདི་ནི་སྙིང་རྗེ་མེད་ཅིང་མ་རུངས་པ། །སྡིག་པ་བྱེད་ལ་མོས་པའི་གདོལ་པ་ཡིན། །དེ་ནས་གླང་པོ་ཆེའི་རྒྱལ་པོས་ཡང་ཚིགས་སུ་བཅད་དེ་སྨྲས་པ། ཆོས་གོས་ཚལ་བུ་  
གྱོན་པར་སྣང་བས་ན། །བྱམས་དང་སྙིང་རྗེའི་རྩ་བ་དེ་ཉིད་ཡིན། །སེམས་ཅན་ཀུན་ལ་བྱམས་ཤིང་བརྩེ་བའི་ཕྱིར། །སངས་རྒྱས་ལ་ནི་འདི་དག་སྐྱབས་སོང་ངེས། །ཁྱེད་ཅག་འདི་ལ་ཐེ་ཚོམ་  
མ་ཟ་བར། །མྱུར་དུ་སེམས་དེ་རྗེས་སུ་བཟུང་ན་མཛེས། །ཆོས་གོས་ཚོན་ཅན་གྱོན་པ་འདི་དག་ནི། །འཁོར་བའི་རྒྱ་མཚོ་ལས་ནི་སྒྲོལ་མཛད་པའོ། །དེ་ནས་དེའི་ཚེ་གདོལ་པ་ཅན་དེ་དག་གིས་  
མདའ་དུག་ཅན་གྱིས་གླང་པོ་ཆེའི་རྒྱལ་པོ་ལ་འཕངས་ནས་གཟས་པ་བཞིན་དུ་སྙིང་ལ་ཕོག་གོ་དེ་ནས་གླང་པོ་ཆེ་མོས་སྐད་ཆེན་པོ་ཕྱུང་སྟེ་དུས་ནས། སྐད་ཀྱིས་བརྣངས་བཞིན་དུ་ཚིགས་སུ་  
བཅད་པ་འདི་སྐད་ཅེས་སྨྲས་སོ། །ཆོས་གོས་གྱོན་པ་དེ་དག་ནི་།སངས་རྒྱས་ལ་ནི་སྐྱབས་སོང་སྙམ། །ཆ་ལུགས་ཤིན་ཏུ་ཞིར་སྣང་ཡང། །གདུག་པའི་སེམས་ནི་ཁོང་ན་སྲེལ། །ལྷ་ཡི་སྐུ་  
ལ་མདའ་འཕེན་པའི། །དགྲ་དེ་ཤིན་ཏུ་བརླག་པའི་ཕྱིར། །མྱུར་དུ་ལུས་ཀུན་བརྫིས་ནས་སུ། །འཚོ་བའི་དབང་དང་དབྲལ་བར་བྱ། །དེ་ནས་གླང་པོ་ཆེའི་རྒྱལ་པོས་ཚིགས་སུ་བཅད་དེ་སྨྲས་པ་  
  
  
༄༅། །འཚོ་བའི་སྲོག་དང་བྲལ་ཀྱང་སླའི། །སྡིག་པའི་སེམས་ནི་བསྐྱེད་མི་རིགས། །འདི་དག་སླུ་བའི་སེམས་ཡོད་ཀྱང། །ཆ་ལུགས་སངས་རྒྱས་སློབ་མ་འདྲ། །མཁས་  
པའི་སེམས་ནི་རྣམ་དག་པ། །སྲོག་གི་ཕྱིར་ནི་མ་ཡིན་ཏེ། །སྐྱེ་བོ་མང་པོ་བསྒྲལ་བའི་ཕྱིར། །རྟག་ཏུ་བྱང་ཆུབ་སྤྱད་པ་སྤྱོད་།དེའི་ཚེ་གླང་པོ་ཆེའི་རྒྱལ་པོས་སྙིང་བརྩེ་བའི་སེམས་སྐྱེས་ནས་མི་  
དེ་དག་ལ་འདི་སྐད་ཅེས་སྨྲས་སོ། །ཁྱེད་ང་ལ་ཅི་འདོད། དེ་དག་གིས་སྨྲས་པ། ཁྱེད་ཀྱི་མཆེ་བ་འདོད་དོ། །གླང་པོ་ཆེའི་རྒྱལ་པོ་སྙིང་ཤིན་ཏུ་དགའ་ནས་མཆེ་བ་ཕྱུང་སྟེ་དེ་དག་ལ་བྱིན་ནས་  
ཚིགས་སུ་བཅད་དེ་སྨྲས་པ། ཁྲོ་ཞིང་ཕངས་པའི་བསམ་པ་མེད་བཞིན་དུ། །ཁྱེད་ལ་ང་ཡི་མཆེ་བ་དཀར་པོ་འདི། །བྱིན་པའི་བསོད་ནམས་མངོན་པར་སངས་རྒྱས་ནས། །སྐྱེ་བོའི་ཉོན་  
མོངས་ནང་རྣམས་ཞི་བྱེད་ཤོག་རིགས་ཀྱི་བུ། སྔོན་འདས་པའི་དུས་ན་དེ་ལྟར་གླང་པོ་ཆེའི་རྒྱལ་པོ་བྱོལ་སོང་གི་སྐྱེ་གནས་སུ་གྱུར་པའང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་  
འདོད་པའི་ཕྱིར་ལུས་དང། སྲོག་ལ་མ་ཆགས་པར་བཏང་ནས་ཆོས་གོས་གྱོན་པ་དེ་ལ་རིམ་གྲོ་དང། བསྟི་སྟང་བྱ་བའི་ཕྱིར་དེས་དགྲར་བྱས་ཀྱང་ལན་མི་ལྡོན་པ་ལ་ལྟོས། མ་འོངས་པའི་དུས་ན་  
རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་དང། ཚོང་དཔོན་དང། དགེ་སྦྱོང་དང། བྲམ་ཟེ་གདོལ་པ་ཅན་དག་ཡང་དག་པར་གླེན་པའི་རང་བཞིན་ཅན་ཡིན་ཡང་ཅུང་  
  
  
གཡོ་དང། སྒྱུས་འཚོ་ཞིང་འཇིག་རྟེན་དག་བསླུས་ནས་འཇིག་རྟེན་ཕྱི་མའི་སྡུག་བསྔལ་གྱི་འབྲས་བུ་ལ་འཇིགས་པར་མི་ལྟ་བས་ངའི་བསྟན་པ་ལ་སྐྱབས་སུ་  
སོང་ཞིང་རབ་ཏུ་བྱུང་བ་ཆོས་ཀྱི་སྣོད་དུ་གྱུར་པ་དང། ཆོས་ཀྱི་སྣོད་དུ་མ་གྱུར་པ་ཀུན་ལ་འཚེ་ཞིང་གནོད་པ་བྱེད་དེ་གཤེ་ཞིང་སྤྱོ་བ་དང། འཚོག་པ་དང། གཞུ་བ་དང། བཙོན་རར་གཞུག་པ་  
དང༑ འཚོ་བའི་དབང་པོ་དང་ཕྲལ་བའི་བར་དུ་བྱེད་དོ། །དེ་ནི་འདས་པ་དང། མ་འོངས་པ་དང། ད་ལྟར་བཞུགས་པའི་སངས་རྒྱས་བཅོམ་ལྡན་འདས་ཀྱི་དམ་ཚིག་ལས་འགལ་བའི་ཁ་ན་  
མ་ཐོ་བ་ཆེན་པོ་བྱེད་པ་སྟེ། གདོན་མི་ཟ་བར་མཚམས་མེད་པའི་སེམས་ཅན་དམྱལ་བ་ཆེན་པོར་ལྟུང་ངོ། །དགེ་བའི་རྩ་བ་ཡོངས་སུ་བསྲེགས་ཏེ་རྒྱུན་བཅད་པས་མཁས་པ་ཐམས་ཅད་ཀྱིས་  
ཡོངས་སུ་སྤང་བར་བྱའོ། །དེ་དག་གིས་དེ་ལྟར་ཁ་ན་མ་ཐོ་བ་སྡིག་པ་ཆེན་པོ་བྱས་ཀྱང་གཡོ་དང། སྒྱུས་འཚོ་སྟེ། ང་རྒྱལ་གྱི་དབང་དུ་གྱུར་ནས་འཇིག་རྟེན་དག་བསླུ་བའི་ཕྱིར་དེ་དག་ཀྱང་སོ་སོ་  
ནས་བདག་ཅག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདོད་པ་ཡིན་ཏེ། བདག་ཅག་ནི་ཐེག་པ་ཆེན་པོས་མངོན་པར་འཚང་རྒྱའོ་ཞེས་ཟེར་རོ། །འདི་ལྟ་སྟེ། དཔེར་ན། མི་ཞིག་  
བདག་གི་མིག་ཕྱུང་ནས་ལོང་བར་གྱུར་པ་ཕ་རོལ་གཞན་གྱི་ལམ་མཚོན་པའི་ཕྱིར་རི་ཆེན་པོ་ལ་འཛེག་པ་ནི་གནས་མེད་དོ། །དེ་བཞིན་དུ་ཕྱི་མ་མ་འོངས་པའི་དུས་ན་རྒྱལ་རིགས་གདོལ་པ་  
  
  
༄༅། །ཅན་དང། བློན་པོ་དང། ཁྱིམ་བདག་དང། ཚོང་དབོན་དང། དགེ་སྦྱོང་དང། བྲམ་ཟེ་གདོལ་པ་ཅན་དག་ཀྱང་དེ་དང་འདྲ་སྟེ། ངའི་བསྟན་པ་ལ་སྐྱབས་སུ་སོང་ཞིང་  
རབ་ཏུ་བྱུང་བ་ཆོས་ཀྱི་སྣོད་དུ་གྱུར་པའམ། ཆོས་ཀྱི་སྣོད་མ་ཡིན་པའང་རུང་བའི་སློབ་མ་རྣམས་ལ་འཚེ་ཞིང་གནོད་པར་བྱེད་དེ་གཤེ་ཞིང་སྤྱོ་བ་དང། བརྡེག་པ་དང། བཙོན་རར་གཞུག་པ་  
དང༑ འཚོ་བའི་དབང་པོ་དང་ཕྲལ་བའི་བར་དུ་བྱེད་དེ། དེ་ནི་འདས་པ་དང། མ་འོངས་པ་དང། ད་ལྟར་གྱི་སངས་རྒྱས་ཐམས་ཅད་ཀྱི་དམ་ཚིག་ལས་འགལ་བའི་ཁ་ན་མ་ཐོ་བ་ཆེན་པོ་བྱས་  
པས་དགེ་བའི་རྩ་བ་ཐམས་ཅད་བསྲེགས་ཤིང་རྒྱུན་བཅད་པས་གདོན་མི་ཟ་བར་མཚམས་མེད་པའི་སེམས་ཅན་དམྱལ་བ་ཆེན་པོར་ལྟུང་ངོ་།དེ་བས་ན་མཁས་པ་རྣམས་ཀྱིས་སྤང་བར་  
བྱའོ༑ ༑དེས་དེ་ལྟར་ཁ་ན་མ་ཐོ་བ་ཆེན་པོ་བྱས་ཀྱང་གཡོ་དང། སྒྱུས་འཚོ་ཞིང་ང་རྒྱལ་གྱི་དབང་དུ་གྱུར་པ་འཇིག་རྟེན་བསླུ་བའི་ཕྱིར་བདག་ཅག་ནི་བླ་ན་མེད་པའི་བྱང་ཆུབ་ཚོལ་བ་ཡིན་ཏེ་  
བདག་ཅག་ཀྱང་ཐེག་པ་ཆེན་པོས་མངོན་པར་འཚང་རྒྱའོ་ཞེས་ཟེར་རོ། །དེ་དག་གིས་དེ་ལྟར་རབ་ཏུ་བྱུང་བ་ལ་འཚེ་ཞིང་གནོད་པ་བྱས་བས་མ་རབས་ཐ་མའི་ལུས་ཀྱང་མི་ཐོབ་ན། ཐེག་  
པ་རྣམ་གཉིས་ཀྱི་བྱང་ཆུབ་པའམ། བླ་ན་མེད་པའི་ཐེག་པ་ཐོབ་པ་ལྟ་ཅི་སྨོས་ཏེ་སྐལ་པ་ཆད་པ་ཡིན་ནོ། །རིགས་ཀྱི་བུ། གཞན་ཡང། སྔོན་འདས་པའི་དུས་ན་ཡུལ་པ་ན་ཙ་ལ་ཞེས་བྱ་བ་ན་རྒྱལ་  
  
  
ཡུལ་དེའི་སྲིད་འཛིན་ཅིང་དབང་བྱེད་དོ། །དེ་ན་དུར་ས་ཆེན་པོ་ཁ་ལམ་པ་ཞེས་བྱ་བ་ཤིན་ཏུ་འཇིགས་པའི་གནས་ཤིག་ཡོད་དེ། གནོད་སྦྱིན་དང། སྲིན་  
པོའང་དེ་ན་མང་དུ་གནས་སོ། །དེ་དག་ཏུ་ཕྱིན་ན་འཇིགས་ཤིང་བ་སྤུ་ལྡང་ངོ། །དེ་ཡུལ་དེ་ན་ཉེས་པ་བྱས་པ་བསད་པ་ཞིག་ཡོད་ན་རྒྱལ་པོའི་ཁྲིམས་ཀྱིས་གསད་པ་དེ་བཅིང་བ་ལྔས་བཅིངས་ནས་  
ཁ་ལམ་པ་ཞེས་བྱ་བའི་དུར་ས་ཆེན་པོ་དེར་སྐྱེལ་ཏེ། སྲིན་པོ་དང། འབྱུང་པོ་རྣམས་ཟར་འཇུག་གོ་གསད་པ་གཅིག་གིས་སྲོག་གི་ཕྱིར་སྐྲ་དང། ཁ་སྤུ་བྲེགས་ཏེ་ཆོས་གོས་ཀྱི་ཚལ་བུ་ཞིག་རྙེད་པ་མགུལ་  
དུ་བཏགས་སོ། །བཙོན་རྫིས་ཁྲིད་དེ་རྒྱལ་པོའི་ཁྲིམས་བཞིན་དུ་བཅིང་བ་ལྔས་བཅིངས་ནས་དུར་ས་ཆེན་པོ་དེར་བསྐྱལ་ཏོ། །སྐྱེལ་མ་ཕྱིར་ལོག་ནས་དེའི་ནུབ་མོ་སྲིན་མོ་ཆེན་མོ་མཚོན་ཆའི་མིག་  
ཅེས་བྱ་བ་འཁོར་ལྔ་སྟོང་དང་བཅས་ཏེ་དུར་ཁྲོད་དེར་ལྷགས་སོ་།མི་དེས་རྒྱང་ནས་མཐོང་ནས་རབ་ཏུ་འཇིགས་ཤིང་སྐྲག་གོ་དེའི་ཚེ་སྲིན་མོ་དེས་མི་དེ་བཅིང་བ་ལྔས་བཅིངས་པ་སྐྲ་དང། ཁ་སྤུ་  
བྲེགས་པ་ཆོས་གོས་ཀྱི་ཚལ་བུ་མགུལ་དུ་བཏགས་པ་མཐོང་ནས་གཡས་ནས་བསྐོར་ཏེ་བསྟི་སྟང་དང་བཅས་པས་ཕྱག་བྱས་ཏེ་ཐལ་མོ་སྦྱར་ནས་ཚིགས་སུ་བཅད་པས་འདི་སྐད་ཅེས་སྨྲས་སོ། །  
སྐྱེས་བུ་ཁྱོད་ནི་མ་བསྙེངས་བདེ་བར་བཞུགས། །ཁྱོད་ལ་བདག་ཅག་གནོད་པ་མི་བགྱིད་དོ། །སྐྲ་བྲེགས་ཆོས་གོས་གྱོན་པ་ཁྱོད་མཐོང་ནས། །བདག་ཅག་སངས་རྒྱས་རྗེས་སུ་དྲན་པར་གྱུར། །  
  
  
༄༅། །དེའི་ཚེ་སྲིན་མོའི་བུ་རྣམས་ཀྱིས་མ་ལ་འདི་སྐད་ཅེས་སྨྲས་སོ། །བདག་ཅག་ཤིན་ཏུ་བཀྲེས་སྐོམ་པས། །ལུས་དང་སེམས་ནི་རྣམ་པར་གཟིར། །ལུས་དང་སེམས་  
ནི་བདེ་བའི་ཕྱིར། །ཡུམ་གྱིས་མི་དེ་འཚལ་དུ་གནོད། །དེ་ནས་སྲིན་མོས་བུ་རྣམས་ལ་འདི་སྐད་ཅེས་སྨྲས་སོ། །སངས་རྒྱས་གངྒཱ་ཀླུང་གི་བྱེ་སྙེད་ཀྱི། །རྣམ་པར་གྲོལ་བའི་རྒྱལ་མཚན་གོས་  
གྱོན་པ། །འདི་ལ་མི་དགེ་སྡིག་པའི་སེམས་བསྐྱེད་ན། །ངེས་པར་མཚམས་མེད་སེམས་ཅན་དམྱལ་བར་ལྟུང། །དེ་ནས་སྲིན་མོ་བུ་དང་འཁོར་དུ་བཅས་པས་བསྐོར་ཏེ། བསྟི་སྟང་དང་བཅས་  
པས་ཕྱག་བྱས་ཏེ་ཐལ་མོ་སྦྱར་ནས་ཚིགས་སུ་བཅད་པས་འདི་སྐད་ཅེས་སྨྲས་སོ། །ཚོན་ཅན་གྱོན་པ་ཁྱོད་ལ་སོ་སོར་འཆགས། །བདག་ཅག་ཇི་སྟེ་པ་དང་མ་དག་ལ། །ལུས་དང་ངག་  
ཡིད་མི་དགེ་བྱས་སླ་ཡི། །ཁྱོད་ལ་ནམ་དུའང་གནོད་པར་མི་བགྱིད་དོ། །དེ་ནས་ཡང་སྲིན་མོ་ཆེན་མོ་བོང་བུ་སོ་ཞེས་བྱ་བ་འཁོར་ལྔ་སྟོང་དང་བཅས་ཏེ་དུར་ཁྲོད་དེར་ལྷགས་སོ། །སྲིན་མོ་  
དེས་ཀྱང་བཅིང་བ་ལྔས་བཅིངས་པ་སྐྲ་དང། ཁ་སྤུ་བྲེགས་པ་ཆོས་གོས་ཀྱི་ཚལ་བུ་མགུལ་དུ་བཏགས་པའི་མི་དེ་མཐོང་ནས་བསྐོར་ཏེ། བསྟི་སྟང་དང་བཅས་པས་ཕྱག་བྱས་ནས་ཐལ་མོ་སྦྱར་  
ཏེ་ཚིགས་སུ་བཅད་པས་འདི་སྐད་ཅེས་སྨྲས་སོ། །སྐྱེས་བུ་བདག་གིས་མ་བསྙེངས་བདེ་བར་བཞུགས། །ཁྱོད་ཀྱི་མགུལ་དུ་བཏགས་པའི་ཚལ་བུ་འདི། །དྲང་སྲོང་ཆེན་པོའི་རྒྱལ་མཚན་  
  
  
།དེ་ལ་བདག་ཅག་མཆོད་ཅིང་ཕྱག་འཚལ་ལོ་།དེ་ནས་སྲིན་མོ་དེའི་བུ་རྣམས་ཀྱིས་མ་ལ་འདི་སྐད་ཅེས་སྨྲས་སོ་།མི་ཡི་ཤ་དང་ཁྲག་ལས་ཞིམ་པ་མེད། །ལུས་དང་སེམས་  
སྟོབས་སྐྱེ་ཞིང་འཕེལ་བར་འགྱུར། །ཤིན་ཏུ་དཔའ་ལ་རྟུལ་ཕོད་འཇིགས་མེད་པ། །ཡུམ་གྱིས་དེ་ལ་བདག་ཅག་འཚལ་དུ་གནོང། །དེ་ནས་སྲིན་མོས་བུ་རྣམས་ལ་འདི་སྐད་ཅེས་སྨྲས་སོ། །ལྷ་མིའི་  
ལོངས་སྤྱོད་ལྡན་པ་ཐམས་ཅད་ཀྱང། །རབ་ཏུ་བྱུང་བ་དག་ལས་ཐོབ་པའི་ཕྱིར། །ཆོས་གོས་གྱོན་པ་འདི་ལ་མཆོད་པས་ན། །བདེ་བ་ཚད་མེད་པ་ཡང་འཐོབ་པར་འགྱུར། །དེ་ནས་སྲིན་མོའི་བུ་རྣམས་  
འཁོར་དང་བཅས་པས་བསྐོར་ནས། བསྟི་སྟང་དང་བཅས་པས་ཕྱག་བྱས་ཏེ། ཐལ་མོ་སྦྱར་ནས་ཚིགས་སུ་བཅད་དེ་སྨྲས་པ། སྐྲ་བྲེགས་ཆོས་གོས་གྱོན་པའི་སྐྱེས་བུ་ལ། །བདག་ཅག་ཤིན་ཏུ་གུས་  
པར་ཕྱག་འཚལ་བས། །རྟག་ཏུ་མ་འོངས་པ་ཡི་དུས་ཀུན་དུ། །སངས་རྒྱས་མཐོང་ཞིང་དད་པ་སྐྱེ་བར་ཤོག་དེའི་ཚེའང་སྲིན་མོ་ཆེན་མོ་ཁྲོ་གཉེར་འཕྲལ་སྐྲ་ཅན་ཞེས་བྱ་བ་འཁོར་ལྔ་སྟོང་དང་  
བཅས་ཏེ་དུར་ཁྲོད་དེར་ལྷགས་སོ། །སྲིན་མོ་དེས་ཀྱང་བཅིང་པ་ལྔས་བཅིངས་པ་སྐྲ་དང། ཁ་སྤུ་བྲེགས་པ་ཆོས་གོས་ཀྱི་ཚལ་བུ་མགུལ་དུ་བཏགས་པའི་མི་དེ་མཐོང་ནས་གཡས་ནས་བསྐོར་ཏེ་  
བསྟི་སྟང་དང་བཅས་པས་ཕྱག་བྱས་ནས་ཐལ་མོ་སྦྱར་ཏེ་ཚིགས་སུ་བཅད་པས་འདི་སྐད་ཅེས་སྨྲས་སོ། །དྲང་སྲོང་ཆེན་པོའི་རྒྱལ་མཚན་ན་བཟའ་འདི། །མཁས་པ་ཐམས་ཅད་ཤིན་ཏུ་  
  
  
༄༅། །བསྟོད་ཅིང་བསྔགས། །གང་ཞིག་འདི་ལ་མཆོད་པ་བྱེད་པ་ནི། །སྲིད་པའི་བཅིངས་པ་ཀུན་ལས་ངེས་པར་འགྲོལ། །དེའི་ཚེ་སྲིན་མོ་དེའི་བུ་རྣམས་ཀྱིས་མ་ལ་  
འདི་སྐད་ཅེས་སྨྲས་སོ། །མི་འདིའི་ལུས་ཀྱི་ཤ་དང་ཁྲག་ཀུན་ནི་།རྒྱལ་པོ་ཆེན་པོས་བདག་ཅག་རྣམས་ལ་བསྔོས། །བདག་ཅག་འདི་ལ་ཟ་ཞིང་འཐུང་དུ་གནོང། །མཐུ་དང་ལྡན་ནས་མ་ཡི་  
གཡོག་ཀྱང་བགྱི། །དེ་ནས་སྲིན་མོས་བུ་རྣམས་ལ་འདི་སྐད་ཅེས་སྨྲས་སོ། །ཆོས་གོས་བཏགས་པ་གྱོན་པ་འདི་དག་ནི། །ཁྱོད་ཀྱིས་བཟའ་བའི་རིགས་པ་མ་ཡིན་གྱི། །འདི་ལ་མི་དགེ་  
སྡིག་པའི་སེམས་བསྐྱེད་ན། །སྡུག་བསྔལ་ཆེན་པོའི་སྣོད་དུ་གྱུར་ཏ་རེ། །དེ་ནས་སྲིན་མོའི་བུ་རྣམས་འཁོར་དང་བཅས་པས་བསྐོར་ནས་བསྟི་སྟང་དང་བཅས་པས་ཕྱག་འཚལ་ཏེ་ཐལ་མོ་  
སྦྱར་ནས་ཚིགས་སུ་བཅད་དེ་སྨྲས་པ། ཁྱོད་ནི་དྲང་སྲོང་ཆེན་པོའི་གོས་གྱོན་ཏེ། །ཤིན་ཏུ་བསོད་ནམས་ཞིང་དུ་གྱུར་པ་ཡིན། །དེ་བས་བདག་ཅག་ཁྱོད་ལ་མཆོད་པས་ན། །སྲིད་པའི་བཅིངས་  
པ་ལས་ནི་ཐར་བར་ཤོག་དེའི་ཚེ་ནའང་སྲིན་མོ་ཆེན་མོ་མཚོན་ཆའི་གདོང་ཞེས་བྱ་བའང་འཁོར་ལྔ་སྟོང་དང་བཅས་ཏེ་དུར་ཁྲོད་དེར་ལྷགས་སོ། །སྲིན་མོ་དེས་ཀྱང་མི་དེ་བཅིང་བ་ལྔས་བཅིངས་  
པ་སྐྲ་དང། ཁ་སྤུ་བྲེགས་པ་ཆོས་གོས་ཀྱི་ཚལ་བུ་མགུལ་དུ་བཏགས་པ་མཐོང་ནས་བསྐོར་ཏེ། བསྟི་སྟང་དང་བཅས་པས་ཕྱག་བཙལ་ནས་ཐལ་མོ་སྦྱར་ཏེ་ཚིགས་སུ་བཅད་པས་འདི་སྐད་ཅེས་  
  
  
།ཁྱོད་ནི་བཏགས་པའི་ཆོས་གོས་གྱོན་པས་ན། །མྱ་ངན་འདའ་བའི་བདེ་བ་ཐོབ་ཏུ་ངེས། །དེ་བས་ཁྱོད་ལ་བདག་ཅག་གནོད་བྱེད་ན། །སངས་རྒྱས་ཀུན་གྱིས་རྣམ་པར་སྨོད་ཀྱིས་དོགས། །  
དེ་ནས་སྲིན་མོ་དེའི་བུ་རྣམས་ཀྱིས་མ་ལ་འདི་སྐད་ཅེས་སྨྲས་སོ་།བདག་ཅག་རྟག་ཏུ་མི་ཡི་མདངས་འཕྲོག་ཅིང། །དེ་བཞིན་ཤ་དང་ཁྲག་ཀྱང་ཟ་འཐུང་བས། །གཟུགས་དང་མཐུ་ནི་ཡོངས་སུ་  
འཕེལ་བའི་ཕྱིར། །བདག་ཅག་འདི་ལ་ཅི་བདེར་འཚལ་དུ་གནོང། །དེ་ནས་སྲིན་པོ་དེས་བུ་རྣམས་ལ་འདི་སྐད་ཅེས་སྨྲས་སོ། །ཇི་སྟེ་སྐྲ་དང་ཁ་སྤུ་བྲེགས་པ་ཡི། །ཆོས་གོས་གྱོན་པ་འདི་ལ་གནོད་  
བྱས་ན། །ངེས་པར་མཚམས་མེད་སེམས་ཅན་དམྱལ་བར་ལྟུང། །ཡུན་རིང་སྡུག་བསྔལ་ཆེན་པོའི་སྣོད་དུ་འགྱུར། །དེ་ནས་སྲིན་མོ་བུ་རྣམས་དང་འཁོར་དུ་བཅས་པས་བསྐོར་ནས་བསྟི་སྟང་  
དང་བཅས་པས་ཕྱག་བཙལ་ཏེ། ཐལ་མོ་སྦྱར་ནས་ཚིགས་སུ་བཅད་པ་འདི་དག་སྨྲས་སོ། །བདག་ཅག་སེམས་ཅན་དམྱལ་བས་རབ་འཇིགས་ཏེ། །དེ་བས་ཁྱོད་ཀྱི་སྲོག་ལ་གནོད་མི་བགྱིད། །  
བཅིངས་པ་འདི་ཡང་བཀྲོལ་ཏེ་ཁྱོད་བཏང་གི་དམྱལ་བའི་སྡུག་བསྔལ་ཀུན་ལས་ཐར་བར་ཤོག་དེའི་ཚེ་སྲིན་མོ་བུ་སྨད་འཁོར་དང་བཅས་པ་སྙིང་རྗེའི་སེམས་བསྐྱེད་ནས་མི་དེའི་བཅིངས་པ་བཀྲོལ་  
ཏེ་བཤགས་པ་དང། སྤྲོ་བ་བསྐྱེད་པ་བྱས་ནས་ཕྱིར་བཏང་ངོ་།མི་དེ་ཕྱི་ཉིན་སྔ་རབ་ཏུ་རྒྱལ་པོའི་དྲུང་དུ་འོངས་ནས་དངོས་པོ་དེ་དག་རྒྱུས་ཀྱིས་ཞིབ་ཏུ་གསོལ་ཏོ། །དེའི་ཚེ་རྒྱལ་པོ་དགྲ་ལས་  
  
  
༄༅། །རྒྱལ་བ་འཁོར་དང་བཅས་པས་དེ་སྐད་ཐོས་ནས་དངངས་ཏེ་ངོ་མཚར་རྨད་དུ་གྱུར་ནས་ཁྲིམས་སུ་བཅས་ཏེ་ཡུལ་གྱི་མི་རྣམས་ལ་བཀར་བཏགས་པ། དེང་ཕྱིན་ཆད་  
ངའི་ཡུལ་ན་གནས་པ་སངས་རྒྱས་ཀྱི་སློབ་མ་ཚུལ་ཁྲིམས་སྲུང་ངམ། ཚུལ་ཁྲིམས་ཉམས་སམ། ཆུང་ངུ་ན་ཚུལ་ཁྲིམས་མེད་པར་སྐྲ་དང། ཁ་སྤུ་བྲེགས་ཏེ་དུར་སྨྲིག་གྱོན་པ་ལ་སུ་ཞིག་ཀྱལ་ཀ་  
འམ༑ གནོད་པ་བྱས་ན་ཐམས་ཅད་གསད་དོ་ཞེས་ཁྲིམས་སུ་བཅས་སོ་།དེའི་རྒྱུ་དེའི་རྐྱེན་གྱིས་མི་མང་པོའང་བསོད་ནམས་ལ་དགའ་བས་ཐམས་ཅད་བགས་ཀྱིས་བསྟན་པ་ལ་ཕྱོགས་ནས་ཛམྦུའི་  
གླིང་ན་རྒྱལ་པོ་དེ་དབང་བའི་མི་ཐམས་ཅད་བསམ་པ་དེས་པས་དཀོན་མཆོག་གསུམ་ལ་སྐྱབས་སུ་གསོལ་ཏོ། །རིགས་ཀྱི་བུ། དེ་ལྟར་འདས་པའི་དུས་ན་སྲིན་མོ་ཡི་དྭགས་ཀྱི་རྒྱུད་དུ་སྐྱེས་པ་  
མདངས་འཕྲོག་པ། ཤ་དང། ཁྲག་ཟ་བ། སྡིག་པ་ལ་བརྐམ་པ་སྙིང་རྗེ་མེད་པའང་དེ་ལྟ་བུའི་ཚུལ་ཁྲིམས་མེད་བ་སྐྲ་དང་ཁ་སྦུ་བྲེགས་པ་ཆོས་གོས་ཀྱི་ཚལ་བུ་མགུལ་དུ་བཏགས་པ་དེ་ལ་བསྐོར་  
བ་དང། བསྟི་སྟང་དང། རིམ་གྲོ་དང། ཕྱག་བྱ་བ་དང། མཆོད་པ་དང། ཚིགས་སུ་བཅད་པས་བསྟོད་དེ། གནོད་པ་བྱེད་པའི་སེམས་མེད་ན་ཕྱི་མ་མ་འོངས་པའི་དུས་སུ་རྒྱལ་རིགས་  
གདོལ་པ་ཅན་དང། བློན་པོ་དང། ཁྱིམ་བདག་དང། ཚོང་དཔོན་དང་དགེ་སྦྱོང་དང། བྲམ་ཟེ་གདོལ་པ་ཅན་ལ་སོགས་པ་གདུག་པའི་སེམས་འཆང་ཞིང་སྙིང་རྗེ་མེད་པ། གནོད་  
  
  
སྲིན་པོ་བས་ཐུ་བར་སྡིག་པ་བྱེད་དོ། །གླེན་ཞིང་གཏི་མུག་ཅན་དགེ་བའི་རྩ་བ་ཡོངས་སུ་གཅོད་པ་དེ་ངའི་བསྟན་བ་ལ་རབ་ཏུ་བྱུང་བའི་ཆོས་ཀྱི་སྣོད་དུ་གྱུར་པ་དང། ཆོས་ཀྱི་སྣོད་  
དུ་མ་གྱུར་པའང་རུང། སྐྲ་དང། ཁ་སྤུ་བྲེགས་ཏེ་གོས་ངུར་སྨིག་གྱོན་པའི་སློབ་མ་ལ་དད་པ་དང། བཀུར་སྟི་མི་བྱེད་དེ། དེ་ལ་གནོད་པ་དང། གཤེ་ཞིང་རྡེག་པ་དང། ནན་ལ་འདོར་ཞིང་བཙོན་  
རར་གཞུག་པ་དང། འཚོ་བའི་དབང་པོ་དང་ཕྲལ་བའི་བར་དུ་བྱེད་པ་དེ་ནི་འདས་པ་དང། མ་འོངས་པ་དང། ད་ལྟར་གྱི་སངས་རྒྱས་བཅོམ་ལྡན་འདས་ཐམས་ཅད་ཀྱིས་བསྟན་པའི་ཁ་  
ན་མ་ཐོ་བ་ཆེན་པོ་དང་འགལ་བར་བྱེད་པ་སྟེ། དགེ་བའི་རྩ་བ་ཡོངས་སུ་བསྲེགས་ནས་རྒྱུན་བཅད་བས་གདོན་མི་ཟ་བར་མཚམས་མེད་པའི་སེམས་ཅན་དམྱལ་བ་ཆེན་པོར་ལྟུང་བར་  
འགྱུར་བས་མཁས་པ་རྣམས་ཀྱིས་ཡོངས་སུ་སྡང་བར་བྱའོ། །ཡང་རིགས་ཀྱི་བུ། སྔོན་རྒྱལ་པོ་བསོད་ནམས་ཆེན་བོ་ཞེས་བྱ་བ་ཞིག་ཡོད་དེ། རྒྱལ་པོ་དེ་སྙིང་རྗེ་ཆེ་བས་ཉེས་པ་བྱས་པས་  
གསད་པ་ལ་ཐུག་པ་དག་ཀྱང་གསོད་དུ་མི་དགའོ། །དེའི་ཚེ་བློན་པོ་བློ་དང་ལྡན་པ་གཅིག་གིས་རྒྱལ་པོ་ལ་འདི་སྐད་ཅེས་གསོལ་ཏོ་།རྒྱལ་པོ། ཐུགས་ངན་མ་མཛད་ཅིག་རྒྱལ་པོས་ཀྱང་  
སྲོག་གཅོད་པའི་སྡིག་པ་མི་འཐོབ་ལ། གཤེད་མས་ཀྱང་འགུམ་མི་འཚལ་བར་མི་དེ་འགུམ་པའི་ཐབས་མཆིས་སོ་ཞེས་གསོལ་ནས་བློན་པོ་ཆེན་པོ་དེས་གསད་པ་ལ་ཐུག་པའི་མི་དེ་  
  
  
༄༅། །བལ་གླང་རྨིས་པ་མ་རུངས་པའི་མདུན་དུ་བཞག་གོ་དེ་ནས་བལ་གླང་རྨིས་པ་དེས་མི་དེ་སྣས་བཟུང་སྟེ་མར་བཏེག་ནས་ས་ལ་བརྡབས་བ་ལས། མི་དེ་གོས་  
དམར་པོ་གྱོན་པ་མཐོང་ནས་ཆོས་གོས་ཡིན་ནོ་སྙམ་སྟེ། བསམ་པ་དག་པའི་དད་པ་སྐྱེས་ནས་དལ་གྱིས་ས་ལ་བཞག་ཅིང་དེ་ལ་འགྱོད་ནས་ས་ལ་བཏུད་ཏེ། མི་དེའི་རྐང་བ་ལ་སྣས་འཕྱེ་ཞིང་  
བསྟི་སྟང་དང་བཅས་པས་མིག་མི་འཛུམ་པར་མི་དེ་ལ་ལྟའོ། །བློན་པོ་ཆེན་པོ་དེས་དེ་ལྟ་བུར་གྱུར་བ་མཐོང་ནས་བརྒྱུགས་ཏེ། རྒྱལ་པོ་དེ་ལ་དེ་བཞིན་དུ་གསོལ་ཏོ། །རྒྱལ་པོས་དེ་སྐད་ཅེས་  
ཐོས་ནས་དངངས་ཏེ་ངོ་མཚར་རྨད་དུ་གྱུར་ནས། མི་ཡོངས་ལ་དེང་ཕྱིན་ཆད་དཀོན་མཆོག་གསུམ་ལ་བསྟི་སྟང་གྱིས་ཤིག་པར་བཀས་བཏགས་སོ། །དེའི་རྒྱུ་དེའི་རྐྱེན་གྱིས་སྲོག་གཅོད་  
པའང་སྤངས་ཏེ་ཛམྦུའི་གླིང་ལ་དབང་བྱེད་པར་གྱུར་ཏོ། །ལྟོས་རིགས་ཀྱི་བུ། དེ་ལྟར་འདས་པའི་དུས་ན་བལ་གླང་རྨིས་པ་བྱོལ་སོང་གི་སྐྱེ་གནས་སུ་གྱུར་པའང་ཆོས་གོས་ལ་གུས་  
པས་སྡིག་པ་མི་བྱེད་ན། མ་འོངས་པའི་དུས་ན་རྒྱལ་རིགས་གདོལ་བ་ཅན་དང། བློན་པོ་དང། ཁྱིམ་བདག་དང། ཚོང་དཔོན་དང། དགེ་སྦྱོང་དང། བྲམ་ཟེ་གདོལ་པ་ཅན་ལ་སོགས་  
པ་སེམས་གདུགས་པ་ཅན་སྙིང་རྗེའི་སེམས་མེད་པ། བལ་གླང་རྨིས་པ་བས་ཐུ་བར་སྡིག་པའི་ལས་བྱེད་དོ། །བུས་པ་གླེན་པ་ཅན་དེ་དག་ངའི་བསྟན་པ་ལ་རབ་ཏུ་བྱུང་བ་ཆོས་ཀྱི་སྣོད་དུ་  
  
  
ཆོས་ཀྱི་སྣོད་མ་ཡིན་པའང་རུང། སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་གྱོན་པ་ལ་དད་པ་དང། གུས་པ་མི་བྱེད་དེ། དེ་ལ་གནོད་པ་དང། གཤེ་ཞིང་སྤྱོད་བ་དང། གཞུ་ཞིང་འཚོག་བ་  
དང༑ བཙོན་རར་གཞུག་པ་དང། འཚོ་བའི་དབང་པོ་དང་ཕྲལ་བའི་བར་དུ་བྱེད་པ་ལས་འདས་པ་དང། མ་འོངས་པ་དང། ད་ལྟར་བཞུགས་པའི་སངས་རྒྱས་བཅོམ་ལྡན་འདས་ཐམས་ཅད་  
ཀྱི་བསྟན་པའི་ཁ་ན་མ་ཐོ་བ་ཆེན་པོ་དང་འགལ་བར་བྱེད་པས་དགེ་བའི་རྩ་བ་བསྲེགས་ནས་རྒྱུན་གཅད་པས་གདོན་མི་ཟ་བར་མཚམས་མེད་པའི་སེམས་ཅན་དམྱལ་བ་ཆེན་པོར་ལྟུང་བར་འགྱུར་  
བས་མཁས་པ་རྣམས་ཀྱིས་སྤང་བར་བྱའོ། །གལ་ཏེ་རྒྱལ་རིགས་གདོལ་པ་ཅན་ནས་དགེ་སྦྱོང་དང། བྲམ་ཟེ་གདོལ་པ་ཅན་གྱི་བར་དུ་སྡིག་པའི་འཁོར་ལོ་གསུམ་པོ་འདི་དང་ལྡན་པས། དེའི་  
རྒྱུ་དེའི་རྐྱེན་གྱིས་ཡུལ་སྲུང་བའི་ལྷ་དང། ཀླུ་དང། གནོད་སྦྱིན་ལ་སོགས་པ་དཀོན་མཆོག་གསུམ་ལ་བསམ་པ་དག་ཅིང་དད་པ་མི་ཕྱེད་པ་ཐམས་ཅད་རྒྱལ་རིགས་གདོལ་པ་ཅན་ནས་དགེ་  
སྦྱོང་དང། བྲམ་ཟེ་གདོལ་པ་ཅན་གྱི་བར་དུ་གདོལ་པ་དེ་དག་ལ་ཁྲོ་ཞིང་ཞེ་སྡང་བའི་སེམས་སྐྱེ་བ་ནས་གཞུང་དེ་བཞིན་དུ་རྒྱས་པར་རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་  
བདག་དང། ཚོང་དཔོན་དང། དགེ་སྦྱོང་དང། བྲམ་ཟེ་ལ་སོགས་པ་གདོལ་པ་ཅན་དེ་དག་ཐམས་ཅད་རིང་པོ་མི་ཐོགས་པར་ལུས་ཀྱི་ཡན་ལག་དུ་མ་བུར་ཆད་ཅིང་ཞག་མང་དུ་ལྕེ་ལྡིབས་  
  
  
༄༅། །པ་དང། ཤིན་ཏུ་མི་བཟད་པའི་ནབ་དང། ཚ་བའི་སྡུག་བསྔལ་ཆེན་པོ་མྱོང་བར་འགྱུར་བ་དང། འཆི་འཕོས་ནས་ཀྱང་མཚམས་མེད་པའི་སེམས་ཅན་དམྱལ་བ་  
ཆེན་པོར་ལྟུང་བར་འགྱུར་རོ། །རིགས་ཀྱི་བུ་གཞན་ཡང། ཕྱི་མ་མ་འོངས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་དང། ཚོང་  
དཔོན་དང། དགེ་སྦྱོང་དང། བྲམ་ཟེ་གདོལ་པ་ཅན་ལ་སོགས་པ་སྡིག་པའི་བཤེས་གཉེན་ལ་སྟེན་པ། དགེ་བའི་རྩ་བ་ཆུང་ཞིང་ཞན་པ་ནས་དེ་བཞིན་དུ་རྒྱས་པར་འཇིག་རྟེན་ཕྱི་  
མའི་སྡུག་བསྔལ་མ་མཐོང་བ་དག་ཕྱོགས་བཞིའི་དགེ་འདུན་གྱི་ནོར་དང། གཙུག་ལག་ཁང་གི་ནོར་དང། གཙུག་ལག་ཁང་དུ་བསྔོས་བའི་ནོར་དང། སྐྱེད་ཤིང་གི་ར་བ་དང། སྐྱེད་  
ཤིང་གི་ར་བར་བསྔོས་པའི་ནོར་དང། ཞིང་འབྲོག་དང། ཞིང་འབྲོག་ཏུ་བསྔོས་པའི་ནོར་དང། གཙུག་ལག་ཁང་སོ་སོའི་རུང་བར་བྱེད་པར་གཏོགས་པའི་སྐྱེས་པ་དང། བུད་མེད་ཕྲོགས་  
པ་དང། ནོར་ཕྱུགས་ཕྲོགས་པ་དང། གོས་དང། བསོད་སྙོམས་ཕྲོགས་པ་དང། གདིང་བ་དང། ཁྲི་སྟན་ཕྲོགས་པ་དང། ནད་ཀྱི་རྐྱེན་སྨན་ཕྲོགས་པ་དང། དེ་མ་ཡིན་པའི་འཚོ་  
བའི་ཡོ་བྱད་རྣམ་པ་སྣ་ཚོགས་ལ་འཕྲོག་པ་སྟེ། དེ་ལྟར་ཕྱོགས་བཞིའི་དགེ་འདུན་ལ་ཕུལ་བའི་ནོར་དེ་ནི་ཚུལ་ཁྲིམས་དང་ལྡན་པ་ཡོན་ཏན་དང་ལྡན་པ། བརྩོན་འགྲུས་རྩོམ་པ་  
  
  
[?]པ་དང། མི་སློབ་པ་ལ་ནན་ཏན་དུ་བྱེད་པ་ནས་མཐའི་གནས་བྱས་པའི་འབྲས་བུ་ཐོབ་པའི་བར་གྱི་དགེ་སློང་ཡོངས་སུ་དག་པ་སྤྱོད་དུ་གནང་བར་ཟད་ན། རྒྱལ་རིགས་གདོལ་པ་ཅན་ནས་དགེ་  
སྦྱོང་དང། བྲམ་ཟེ་གདོལ་པ་ཅན་གྱི་བར་དུ་གདོལ་བ་ཅན་དེ་དག་གིས་མཐུ་དང། དཔུང་སྙེམས་ཏེ་ནན་གྱིས་ཕྲོགས་ནས། དགེ་སློང་ཚུལ་ཁྲིམས་དང་ལྡན་པ་ཡོངས་སུ་དག་པ་དག་ནི་སྤྱོད་དུ་  
མི་སྟེར་གྱི། ཚུལ་ཁྲིམས་ཉམས་པ་སྡིག་པ་སྤྱོད་པའི་དགེ་སློང་ཁྱིམ་ན་གནས་ཤིང་ཁྱིམ་པའི་ལས་བྱེད་པ་དག་ལ་བྱིན་ནས་ཁ་ཅིག་ནི་ཐུན་མོང་དུ་སྤྱོད། ཁ་ཅིག་ནི་ཁུད་པར་ཡང་སྤྱོད་དོ་།ཚུལ་  
ཁྲིམས་ཉམས་པའི་དགེ་སློང་དག་གིས་དེ་དག་ཐོས་ནས་ཀྱང་ཁ་ཅིག་ནི་ཐུན་མོང་དུ་སྤྱོད། ཁ་ཅིག་ནི་ཁུད་པར་ཡང་སྤྱོད་དོ། །ཁ་ཅིག་ནི་ཁྱིམ་པ་ལ་བྱིན་ནས་དེ་དང་ཡང་ཐུན་མོང་དུ་སྤྱོད་དོ་།དེའི་  
རྒྱུ་དེའི་རྐྱེན་གྱིས་ཡུལ་སྲུང་བའི་ལྷ་དང། ཀླུ་དང། གནོད་སྦྱིན་ལ་སོགས་པ་དཀོན་མཆོག་གསུམ་ལ་བསམ་པ་དག་ཅིང་དད་པ་མི་བྱེད་པ་དག་རྒྱལ་རིགས་གདོལ་པ་ཅན་ནས་དགེ་སྦྱོང་  
དང༑ བྲམ་ཟེ་གདོལ་པ་ཅན་གྱི་བར་དུ་གདོལ་པ་ཅན་དེ་དག་ལ་ཁྲོས་ཏེ་ཞེ་སྡང་གི་སེམས་སྐྱེ་བ་ནས་དེ་བཞིན་དུ་རྒྱས་པར་རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་  
དང༑ ཚོང་དཔོན་དང། དགེ་སྦྱོང་དང། བྲམ་ཟེ་ལ་སོགས་པ་གདོལ་པ་ཅན་དེ་དག་རིང་པོ་མི་ཐོགས་པར་ལུས་ཀྱི་ཡན་ལག་དུམ་བུར་ཆད་པ་དང། ཞག་མང་དུ་ལྕེ་ལྡིབས་པ་དང། ཤིན་  
  
  
༄༅། །ཏུ་མི་བཟད་པའི་ན་བ་དང། ཚ་བའི་སྡུག་བསྔལ་ཆེན་པོ་མྱོང་ཞིང་འཆི་འཕོས་ནས་ཀྱང་གདོན་མི་ཟ་བར་མཚམས་མེད་པའི་སེམས་ཅན་དམྱལ་བ་ཆེན་པོར་ལྟུང་  
བར་འགྱུར་རོ། །རིགས་ཀྱི་བུ། གཞན་ཡང། མ་འོངས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་རིགས་གདོལ་བ་ཅན་དང། བློན་པོ་དང། ཁྱིམ་བདག་དང། ཚོང་དཔོན་དང། དགེ་སྦྱོང་  
དང༑ བྲམ་ཟེ་གདོལ་པ་ཅན་ལ་སོགས་པ་སྡིག་པའི་བཤེས་གཉེན་ལ་སྟེན་པ་དགེ་བའི་རྩ་བ་ཆུང་ཞིང་ཞན་པ་ནས་དེ་བཞིན་དུ་རྒྱས་པར་འཇིག་རྟེན་ཕྱི་མའི་སྡུག་བསྔལ་གྱི་འབྲས་བུ་མ་མཐོང་  
བ་དག་གིས་ངའི་བསྟན་པ་ལ་རབ་ཏུ་བྱུང་བ། ཤེས་རབ་རྣོ་བ་མང་དུ་ཐོས་པ། ཚིག་དང། དོན་རྫོགས་པར་སྨྲ་བ་དང་ལྡན་པ་ཉན་ཐོས་ཀྱི་ཐེག་པའི་ཆོས་སྟོན་ནུས་པའམ། རང་སངས་རྒྱས་ཀྱི་ཐེག་  
པའི་ཆོས་ཆུབ་ཅིང་སྟོན་ནུས་པའམ། བླ་ན་མེད་པའི་ཐེག་པའི་ཆོས་སྟོན་ནུས་ཤིང་རྒྱས་པར་སེམས་ཅན་ལ་ཕན་པ་དང། བདེ་བའི་དོན་དུ་སྟོན་ནུས་པའི་ཆོས་སྨྲ་བ་ལ་སྤྱོ་ཞིང་གཤེ་བ་དང་  
སྨད་པ་དང། འཕྱ་ཞིང་སྐུར་བ་དང། དབང་ཟ་བ་དང། གནོད་པ་བྱེད་ཅིང་ཆོས་སྟོན་པའི་བར་ཆད་བྱེད་དོ། །དེའི་རྒྱུ་དེའི་རྐྱེན་གྱིས་ཡུལ་སྲུང་བའི་ལྷ་དང། ཀླུ་དང། གནོད་སྦྱིན་ལ་སོགས་  
པ་དགོན་མཆོག་གསུམ་ལ་བསམ་པ་དག་ཅིང་དད་པ་མི་བྱེད་པ་དག་རྒྱལ་རིགས་གདོལ་པ་ཅན་ནས་དགེ་སྦྱོང་དང། བྲམ་ཟེ་གདོལ་པ་ཅན་གྱི་བར་དུ་གདོལ་པ་ཅན་དེ་དག་ལ་ཁྲོས་ཏེ་  
  
  
རྒྱལ་རིགས་གདོལ་པ་ཅན་ནས་བློན་པོ་དང། ཁྱིམ་བདག་དང། དགེ་སྦྱོང་དང། བྲམ་ཟེ་ལ་སོགས་པ་གདོལ་པ་ཅན་དེ་དག་ཐམས་  
ཅད་རིང་པོ་མི་ཐོགས་པར་བདག་གི་ལུས་དུམ་བུར་ཆད་པ་དང། ཞག་མང་དུ་ལྕེ་ལྡིབས་པ་དང། ཤིན་ཏུ་མི་བཟད་པའི་ན་བ་དང། ཚ་བའི་སྡུག་བསྔལ་ཆེན་པོ་མྱོང་བ་དང། འཆི་འཕོས་ནས་  
ཀྱང་གདོན་མི་ཟ་བར་མཚམས་མེད་པའི་སེམས་ཅན་དམྱལ་བ་ཆེན་པོར་ལྟུང་བར་འགྱུར་རོ། །རིགས་ཀྱི་བུ། གཞན་ཡང། ཕྱི་མ་མ་འོངས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་རིགས་  
གདོལ་པ་ཅན་དང། བློན་པོ་དང། ཁྱིམ་བདག་དང། ཚོང་དཔོན་དང་དགེ་སྦྱོང་དང། བྲམ་ཟེ་ལ་སོགས་པ་གདོལ་པ་ཅན་སྡིག་པའི་བཤེས་གཉེན་ལ་སྟེན་པ་དགེ་བའི་རྩ་བ་ཞན་ཅིང་  
ཆུང་བ་ནས་དེ་བཞིན་དུ་རྒྱས་པར་འཇིག་རྟེན་ཕྱི་མའི་སྡུག་བསྔལ་གྱི་འབྲས་བུ་ལ་འཇིགས་པར་མི་ལྟ་བ་དག་ཕྱོགས་བཞིའི་དགེ་འདུན་ལ་ཕུལ་བའི་ནོར་དང། གཙུག་ལག་ཁང་གི་ཞིང་  
འབྲོག་དང། ནོར་ཕྱུགས་དང། རིན་པོ་ཆེ་དང། མེ་ཏོག་གི་ཤིང་དང། འབྲས་བུའི་ཤིང་དང། ཁ་དོག་གི་ཤིང་དང། བསིལ་གྲིབ་དང། བསུང་དང། སྨན་གྱི་ཤིང་ལ་སོགས་པ་དང། དེ་མ་  
ཡིན་པ་འཚོ་བའི་ཡོ་བྱད་རྣམ་པ་སྣ་ཚོགས་ལ་འཕྲོག་ཅིང་ངའི་སློབ་མ་ཚུལ་ཁྲིམས་དང་ལྡན་པ། ཡོན་ཏན་དང་ལྡན་པ། བརྩོན་འགྲུས་རྩོམ་པ། སློབ་པ་དང། མི་སློབ་པ་ལ་ནན་ཏན་བྱེད་  
  
  
༄༅། །པ་ནས་མཐའི་གནས་བྱས་པའི་འབྲས་བུའི་བར་ཐོབ་ཏུ་ཉེ་བའི་དགེ་སློང་ཡོངས་སུ་དག་པ་འབའ་ཞིག་གིས་སྤྱོད་དུ་དབང་བར་ཟད་ན། རྒྱལ་རིགས་གདོལ་པ་ཅན་  
དང༑ དགེ་སྦྱོང་དང། བྲམ་ཟེ་གདོལ་པ་ཅན་ལ་སོགས་པ་མཐུ་དང་དཔུང་སྙེམས་ཏེ་ནན་གྱིས་ཕྲོགས་སམ། གཞན་འཕྲོག་ཏུ་བཅུག་གམ་བདག་སྤྱོད་དམ། གཞན་སྤྱོད་དུ་བཅུག་ཀྱང་རུང་  
དེའི་རྒྱུ་དེའི་རྐྱེན་གྱིས་ཡུལ་སྲུང་བའི་ལྷ་དང། ཀླུ་དང། གནོད་སྦྱིན་ལ་སོགས་པ་དཀོན་མཆོག་གསུམ་ལ་བསམ་པ་དག་ཅིང་དད་པ་མི་ཕྱེད་པ་དག་རྒྱལ་རིགས་གདོལ་པ་ཅན་དང་  
དགེ་སྦྱོང་དང། བྲམ་ཟེ་གདོལ་པ་ཅན་ལ་སོགས་པ་ལ་ཁྲོས་ཏེ། ཞེ་སྡང་གི་སེམས་སྐྱེ་བ་ནས་དེ་བཞིན་དུ་རྒྱས་པར་རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་  
དང༑ ཚོང་དཔོན་དང། དགེ་སྦྱོང་དང། བྲམ་ཟེ་གདོལ་པ་ཅན་ལ་སོགས་པ་དེ་དག་ཐམས་ཅད་རིང་པོ་མི་ཐོགས་པར་ལུས་ཀྱི་ཡན་ལག་དུམ་བུར་ཆད་པ་དང། ཞག་མང་དུ་ལྕེ་ལྡིབས་  
པ་དང། ཤིན་ཏུ་མི་བཟད་པའི་ན་བ་དང། ཚ་བའི་སྡུག་བསྔལ་ཆེན་པོ་མྱོང་བ་དང། འཆི་འཕོས་ནས་ཀྱང་གདོན་མི་ཟ་བར་མཚམས་མེད་པའི་སེམས་ཅན་དམྱལ་བ་ཆེན་པོར་ལྟུང་  
བར་འགྱུར་རོ། །རིགས་ཀྱི་བུ། གཞན་ཡང། མ་འོངས་པའི་དུས་ན་སངས་རྒྱས་ཀྱི་ཞིང་འདིར་རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་དང། ཚོང་དཔོན་དང་  
  
  
བྲམ་ཟེ་གདོལ་པ་ཅན་ལ་སོགས་པ་སྡིག་པའི་བཤེས་གཉེན་ལ་སྟེན་པ་དགེ་བའི་རྩ་བ་ཆུང་ཞིང་ཞན་པ་བསམ་པ་མ་དག་པ་གཡོ་དང། སྒྱུས་འཚོ་བ། གླེན་པ་གཏི་མུག་ཅན་  
ཅུང་ཟད་ཀྱིས་ཤེས་པ་ཙམ་སྙེམས་པ། ཚིག་ལ་བདེན་པ་མེད་པ། དགེ་བའི་བཤེས་གཉེན་སྤོང་བ། སྡིག་པའི་གྲོགས་པོ་ལ་སྟེན་ཅིང་མི་དགེ་བ་སྤྱོད་པ། འཕགས་པའི་ཆོས་ལ་ཐེ་ཚོམ་  
ཟ་བ། འཇིག་རྟེན་ཕྱི་མའི་སྡུག་བསྔལ་གྱི་འབྲས་བུ་ལ་འཇིགས་པར་མི་ལྟ་བ་དག་སྡིག་པའི་སྡོམ་བ་སྲུང་བར་དགའ་བ། སྲོག་གཅོད་པ་ནས་ངན་པར་ལྟ་བའི་བར་དུ་མོས་པ། ང་རྒྱལ་གྱིས་  
མངོན་པར་ཟིན་པ། འཇིག་རྟེན་ལ་སླུ་བ། བདག་ནི་ཚུལ་ཁྲིམས་ཀྱི་སྔོམ་པ་ལ་གནས་པའོ་ཞེས་བྱ་བར་ཁས་འཆེ་བའི་རྒྱལ་རིགས་གདོལ་པ་ཅན་དང། དགེ་སྦྱོང་དང། བྲམ་ཟེ་གདོལ་པ་  
ཅན་ལ་སོགས་པ་དག་ཐབས་རྣམ་པ་སྣ་ཚོགས་ཀྱིས་ངའི་བསྟན་པ་འཇིག་པར་བྱེད་ཅིང་ངའི་བསྟན་པ་ལ་རབ་ཏུ་བྱུང་བ་དག་ལ་ཡང་དང། ཡང་དུ་ཁྲོ་ཞིང་གཤེ་བ་དང། སྤྱོ་ཞིང་སྨོད་པ་དང་  
ནན་ལ་དོར་བ་དང། བཙོན་རར་གཞུག་པ་དང། ལུས་ཀྱི་ཡན་ལག་གཏུབ་པ་དང། འཚོ་བའི་དབང་པོ་དང་ཕྲལ་བའི་བར་དུ་བྱེད་དེ། ངས་བསྟན་པའི་ཆོས་ལ་ཡིད་མི་ཆེས་པ། མཆོད་རྟེན་  
འཇིག་པ། གཙུག་ལག་ཁང་འཇིག་པ། དགེ་སློང་དག་ཁྱིམ་པར་འབེབས་པ། སྐྲ་དང། ཁ་སྤུ་འབྲེག་ཅིང་གོས་དུར་སྨྲིག་གྱོན་པའི་བར་ཆད་བྱེད་པ། ལས་རྣམ་པ་སྣ་ཚོགས་བྱེད་དུ་འཇུག་ཅིང་  
  
  
༄༅། །འཁོལ་བ་སྟེ། དེའི་རྒྱུ་དེའི་རྐྱེན་གྱིས་ཡུལ་སྲུང་བའི་ལྷ་དང། ཀླུ་དང། གནོད་སྦྱིན་ལ་སོགས་པ་དཀོན་མཆོག་གསུམ་ལ་བསམ་པ་དག་ཅིང་དད་པ་མི་བྱོར་  
པ་དག་རྒྱལ་རིགས་གདོལ་པ་ཅན་དང། དགེ་སྦྱོང་དང། བྲམ་ཟེ་གདོལ་པ་ཅན་ལ་ཁྲོས་ཏེ། ཞེ་སྡང་གི་སེམས་བསྐྱེད་པ་ནས་དེ་བཞིན་དུ་རྒྱས་པར་རྒྱལ་རིགས་གདོལ་པ་ཅན་དང། བློན་  
པོ་དང། ཁྱིམ་བདག་དང། ཚོང་དཔོན་དང། དགེ་སྦྱོང་དང། བྲམ་ཟེ་ལ་སོགས་པ་གདོལ་པ་ཅན་དེ་དག་རིང་པོ་མི་ཐོགས་པར་ལུས་ཀྱི་ཡན་ལག་ཀུན་དུམ་བུར་ཆད་པ་དང། ཞག་མང་  
དུ་ལྕེ་ལྡིབས་པ་དང། ཤིན་ཏུ་མི་བཟད་པའི་ན་བ་དང། ཚ་བའི་སྡུག་བསྔལ་ཆེན་པོ་མྱོང་བ་དང། འཆི་འཕོས་ནས་ཀྱང་གདོན་མི་ཟ་བར་མཚམས་མེད་པའི་སེམས་ཅན་དམྱལ་བར་ལྟུང་བར་  
འགྱུར་རོ། །རིགས་ཀྱི་བུ། རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་དང། ཚོང་དཔོན་དང། དགེ་སྦྱོང་དང། བྲམ་ཟེ་ལ་སོགས་པ་འདི་དག་སྡིག་པའི་འཁོར་ལོ་  
རྣམ་པ་བཅུ་པོ་གསུངས་པ་འདི་ལས་འགའ་ཞིག་དང་ལྡན་ན་ཡང་དགེ་བའི་རྩ་བ་སྔར་བསགས་པ་ཐམས་ཅད་ཐལ་བ་བཞིན་དུ་ཚིག་སྟེ་མེད་པར་འགྱུར་ལ། རིང་པོ་མི་ཐོགས་པར་ལུས་  
ཀྱི་ཡན་ལག་དུམ་བུར་ཆད་པ་དང། ཞག་མང་དུ་ལྕེ་ལྡིབས་པ་དང་ཤིན་ཏུ་མི་བཟད་པའི་ན་བ་དང། ཚ་བའི་སྡུག་བསྔལ་ཆེན་པོ་མྱོང་བ་དང། ཤི་ནས་ཀྱང་མཚམས་མེད་པའི་སེམས་  
  
  
།རྒྱལ་རིགས་གདོལ་པ་ཅན་དང། བློན་པོ་དང། ཁྱིམ་བདག་དང། ཚོང་དཔོན་དང། དགེ་སྦྱོང་དང། བྲམ་ཟེ་ལ་སོགས་པ་གདོལ་པ་ཅན་འདི་  
དག་མ་འོངས་པའི་དུས་ན་མི་མ་རབས་ཐ་མའི་ལུས་ཀྱང་ཐོབ་པར་དཀའ་ན་ཐེག་པ་རྣམ་པ་གཉིས་ཀྱི་བྱང་ཆུབ་བམ། བླ་ན་མེད་པའི་བྱང་ཆུབ་ཐོབ་པ་ལྟ་ཅི་སྨོས་ཏེ་སྐལ་པ་མེད་པ་ཡིན་ནོ་  
སྡིག་པ་ཅན་དེ་ཐེག་པ་ཆེན་པོའི་མིང་ཡང་ཐོས་པར་དཀའ་ན་བླ་ན་མེད་པར་མངོན་པར་འཚང་རྒྱ་བའི་འབྲས་བུ་ཐོབ་པ་ལྟ་ཅི་སྨོས་ཏེ། གང་ཟག་དེ་ནི་ཡུན་དུ་བདག་མ་རུང་ལ་གཞན་ཡང་མ་རུང་  
པར་བྱས་པས་སངས་རྒྱས་ཐམས་ཅད་ཀྱིས་ཀྱང་བསྐྱབ་མི་ནུས་སོ་།རིགས་ཀྱི་བུ། འདི་ལྟ་སྟེ། འབྲུའི་མར་འཚིར་བའི་ལས་བྱེད་པ་ནི་འབྲུ་རེ་རེ་ལས་སྲིན་བུ་རེ་རེར་གྱུར་ཏེ་བཙིར་ནས་མར་  
འབྱུང་ངོ། །ཁྱོད་ལྟོས་ཤིག་མར་འཚིར་བའི་ལས་བྱེད་པ་དེ་ཉིན་གཅིག་ལ་སེམས་ཅན་ཇི་སྙེད་ཅིག་གསོད་པར་འགྱུར། གལ་ཏེ་འབྲུ་མར་འཚིར་བ་དེ་མར་འཚིར་བའི་གནས་རྣམ་པ་  
བཅུ་བཅས་ནས་ཉིན་ཞག་གཅིག་ལ་གནས་དེ་རེ་རེར་ཡང་འབྲུ་ཁལ་སྟོང་སྟོང་རྒྱུན་མི་འཆད་པར་ལོ་སྟོང་ཚང་བར་འཚིར་ན་གང་ཟག་དེས་སྲོག་གཅོད་པའི་ཁ་ན་མ་ཐོ་བའི་ལས་རབ་ཏུ་མང་བ་  
ཡིན་ནམ། བྱང་ཆུབ་སེམས་དཔའ་སེམས་དཔའ་ཆེན་པོ་སའི་སྙིང་པོས་གསོལ་པ། རབ་ཏུ་མང་ངོ། །བཅོམ་ལྡན་འདས། རབ་ཏུ་མང་ངོ། །བདེ་བར་གཤེགས་པ། གང་ཟག་དེས་སྲོག་  
  
  
༄༅། །གཅོད་པའང་ཚད་མ་མཆིས། དཔག་ཏུ་མ་མཆིས་པ་ལ་ཁ་ན་མ་ཐོ་བའི་ལས་ཀྱང་གཞལ་བར་རམ། རྩི་བར་རམ། བགྲང་བར་རམ། དཔེར་ཡང་མི་བཟོད་དེ་  
དེ་བཞིན་གཤེགས་པ་ཉག་གཅིག་གིས་མཁྱེན་གྱི་གཞན་གྱིས་འཚལ་བ་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། འདི་ལྟ་སྟེ། གལ་ཏེ་མི་ལ་ལ་ཞིག་  
གིས་ནོར་དང། ཁེའི་ཕྱིར་སྨད་འཚོང་མའི་གནས་རྣམ་པ་བཅུ་བཅས་ཏེ། གནས་དེ་གཅིག་ཏུའང་བུད་མེད་སྨད་འཚེང་མ་སྟོང་སྟོང་བཞག་ནས་བུད་མེད་དེ་དག་སོ་སོ་ནས་རྒྱན་རྣམ་པ་སྣ་  
ཚོགས་ཀྱིས་བརྒྱན་ཏེ། སྐྱེ་བོ་བསླུས་ནས་འདོད་ཆགས་ཀྱི་ལས་རྒྱུན་མི་འཆད་པར་ལོ་སྟོང་གི་བར་དུ་བྱེད་དུ་བཅུག་ན། གང་ཟག་དེའི་ཁ་ན་མ་ཐོ་བའི་སྡིག་བའང་གཞལ་དུ་མེད་དེ། བརྩི་བས་  
སམ༑ བགྲང་བས་སམ། དཔེར་ཡང་མི་བཟོད་དོ། །འབྲུ་མར་འཚིར་བའི་གནས་བཅུ་པོའི་སྡིག་བདེ་ནི་སྨད་འཚོང་མའི་གནས་གཅིག་བཅས་པའི་སྡིག་དང་མཉམ་མོ། །རིགས་ཀྱི་  
བུ༑ གཞན་ཡང། འདི་ལྟ་སྟེ། གང་ཟག་གང་ལ་ལ་ཞིག་ནོར་དང་ཁེའི་ཕྱིར་ཆང་འཚོང་བའི་གནས་བཅུ་བཅས་ཏེ། གནས་དེ་སོ་སོར་རྣམ་པ་སྣ་ཚོགས་ཀྱི་རྒྱན་གྱིས་ཤིན་ཏུ་བརྒྱན་ནས་  
གནས་དེ་རེ་རེ་ར་ཡང་ཐབས་རྣམ་པ་སྣ་ཚོགས་ཀྱིས་ཆང་དད་ཆེ་བའི་མི་སྟོང་སྟོང་བྲིད་དེ་ཆང་བླུད་ནས་ཉིན་མཚན་དུ་རྒྱུན་མི་འཆད་པར་ལོ་སྟོང་གི་བར་དུ་རྩེ་ན། གང་ཟག་དེའི་སྡིག་  
  
  
བརྩི་བས་སམ། བགྲང་བས་སམ། དབེར་ཡང་མི་བཟོད་དོ། །གོང་དུ་བཤད་པའི་སྨད་འཚོང་མའི་གནས་བཅུ་པོའི་སྡིག་བདེ་ཆང་འཚོང་བའི་གནས་བཅས་པའི་སྡིག་གཅིག་  
དང་མཉམ་མོ། །རིགས་ཀྱི་བུ། གཞན་ཡང། འདི་ལྟ་སྟེ། གང་ཟག་ལ་ལ་ཞིག་ནོར་དང། ཁེའི་ཕྱིར་ཤན་པའི་གནས་རྣམ་པ་བཅུ་བཅས་ཏེ་གནས་དེ་རེ་རེར་ཡང་ཉིན་གཅིག་ལ་བལ་གླང་དང་  
ལུག་དང། རྔ་མོ་དང། ཤ་བ་དང། བྱ་དང། ཕག་སྟོང་སྟོང་རྒྱུན་མི་འཆད་པར་ལོ་སྟོང་གི་བར་དུ་གསད་ན་གང་ཟག་དེའི་ཁ་ན་མ་ཐོ་བའི་སྡིག་ཀྱང་གཞལ་དུ་མེད་དེ། བརྩི་བས་སམ། བགྲང་བས་  
སམ༑ དཔེར་ཡང་མི་བཟོད་དོ། །དེ་ལྟར་སྔར་བཤད་པའི་ཆང་འཚོང་བའི་གནས་བཅུ་པོའི་སྡིག་པ་དེ་ཤན་པའི་གནས་གཅིག་བཅས་པའི་སྡིག་དང་མཉམ་མོ། །འདི་ལྟར་ཤན་པའི་གནས་  
བཅུ་པོའི་སྡིག་དེ་རྒྱལ་རིགས་གདོལ་པ་ཅན་ནས་དགེ་སྦྱོང་དང། བྲམ་ཟེ་ལ་སོགས་པའི་གདོལ་པ་ཅན་དེ་དག་སྡིག་པའི་འཁོར་ལོ་བཅུ་པོ་ལས་འགའ་ཞིག་དང་ལྡན་ན་ཉིན་ཞག་གཅིག་གི་  
ཁ་ན་མ་ཐོ་བའི་སྡིག་ཀྱང་སྔ་མ་དང་མཉམ་མོ། །དེ་ནས་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། མར་འཚིར་གནས་སྡིག་བཅུ་པོ་དག་སྨད་འཚོང་གནས་སྡིག་གཅིག་  
དང་མཉམ། །སྨད་འཚོང་གནས་སྡིག་བཅུ་པོ་དག་ཆང་འཚོང་གནས་སྡིག་གཅིག་དང་མཉམ། །ཆང་འཚོང་གནས་ནི་བཅུ་པོ་དག་ཤན་པའི་གནས་སྡིག་གཅིག་དང་མཉམ། །ཤན་  
  
  
༄༅། །པའི་གནས་ནི་བཅུ་བཅས་པས། །རྒྱལ་པོ་གདོལ་ཅན་སྡིག་གཅིག་མཉམ།། །།བམ་པོ་ལྔ་པ། དེ་ནས་བྱང་ཆུབ་སེམས་དཔའ་སེམས་དཔའ་  
ཆེན་པོ་སའི་སྙིང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཙུན་པ་བཅོམ་ལྡན་འདས། གལ་ཏེ་རྒྱལ་རིགས་དགེ་བའམ། བློན་པོ་དགེ་བ་དང། ཁྱིམ་བདག་དགེ་བ་དང་  
ཚོང་དཔོན་དགེ་བ་དང། དགེ་སྦྱོང་དགེ་བ་དང། བྲམ་ཟེ་དགེ་བ་དག་བདག་ཤིན་ཏུ་སྐྱོང་ཞིང་གཞན་དག་ཀྱང་ཤིན་ཏུ་སྐྱོང་ལ་འཇིག་རྟེན་ཕྱི་མས་ཀྱང་འཛེམ་པ། སངས་རྒྱས་ཀྱི་བསྟན་པ་ལ་  
གནས་པ། རབ་ཏུ་བྱུང་བ་ཆོས་ཀྱི་སྣོད་དུ་གྱུར་པའམ། ཆོས་ཀྱི་སྣོད་དུ་མ་གྱུར་པའམ། ཆུང་དུ་ན་ཚུལ་ཁྲིམས་མ་མཆིས་པའང་རུང་སྟེ་སྐྲ་དང། ཁ་སྦུ་བྲེགས་ནས་གོས་དུར་སྨྲིག་འཚལ་བ་  
ལ་ཤིན་ཏུ་བསྟི་སྟང་དང་བཅས་ཏེ་རིམ་གྲོ་དང། མཆོད་པ་བགྱིད་དོ། །གཞན་ཡང། ཉན་ཐོས་ཀྱི་ཐེག་པའི་ཆོས་དང། རང་སངས་རྒྱས་ཀྱི་ཐེག་པའི་ཆོས་དང། ཐེག་པ་ཆེན་པོའི་ཆོས་ལ་བསྟི་  
སྟང་དང་བཅས་པས་མཆོད་པ། ཉན་པ། དད་པ། གཟུངས་སུ་འཛིན་པ། མཆོད་པ་བྱེད་པ། ཐེག་པ་ཆེན་པོ་ལ་གནས་ཤིང་ཚུལ་ཁྲིམས་དང་ལྡན་པ། ཡོན་ཏན་དང་ལྡན་པ། བརྩོན་འགྲུས་རྩོམ་  
ཞིང་ནན་ཏན་དུ་བགྱིད་པ་ནས་འབྲས་བུ་ལ་གནས་པའི་བར་གྱི་གང་ཟག་རྗེས་སུ་སྲུང་ཞིང་མཐུ་སྟོབས་བསྟང་བ་དང། ཞུ་ཞིང་འདྲི་བ་དང། ཉན་ཅིང་འཛིན་པ་དང། དགའ་བཞིན་དུ་གཏམ་  
  
  
ཚུལ་ཁྲིམས་ཉམས་པ་སྡིག་པ་སྤྱོད་པའི་དགེ་སློང་རིང་དུ་སྤོང་བ་དང། ཕྱོགས་བཞིའི་དགེ་འདུན་གྱི་ནོར་ལ་ཕ་རོལ་པོ་གཞན་ཆུད་གཟོན་དུ་མི་གཞུག་ཅིང་ཤིན་ཏུ་སྲུང་  
དང༑ ཕྱོགས་བཞིའི་དགེ་འདུན་གྱི་ནོར་དང། མཆོད་རྟེན་གྱི་ནོར་ལ་བདག་ཀྱང་མི་རྐུ། གཞན་ཡང་རྐུར་མི་འཛུད་པ་དང། བདག་མི་སྤྱོད། གཞན་ཡང་སྤྱོད་དུ་མི་འཛུད་པ་དང། ཐེག་པ་  
རྣམ་གསུམ་གྱི་ཆོས་སྨྲ་བ་ལ་བསྟི་སྟང་དང་བཅས་པས་མཆོད་ཅིང་མཐུས་བསྟང་བ་དང། ཕ་རོལ་པོ་གཞན་དག་འཕྱ་ཞིང་སྐུར་པ་དང། སྨོད་དུ་མི་འཛུད་པ་དང། དེ་ལ་རིམ་གྲོ་བགྱིད་ཅིང་  
སྤྲོ་བ་སྐྱེད་པ་དང། གང་རབ་ཏུ་བྱུང་བ་དག་དང། སངས་རྒྱས་ཀྱི་བསྟན་པའི་ཆོས་ལ་དད་པས་སྲུང་ཞིང་རྗེས་སུ་འཛིན་པ་དང་མཆོད་རྟེན་མི་འཇིག་པ་དང། དགེ་འདུན་གྱི་གནས་དང། གཙུག་  
ལག་ཁང་ཡང་ཤིན་ཏུ་སྲུང་བ་དང། སྐྲ་དང། ཁ་སྤུ་བྲེགས་ཏེ་གོས་དུར་སྨྲིག་གྱོན་པའི་རབ་ཏུ་བྱུང་བའི་གང་ཟག་ལ་མི་བརྙས་མི་སྨོད་པ་དང། སྡིག་པའི་འཁོར་ལོ་རྣམ་པ་བཅུ་ལ་བདག་མི་སྦྱོད་  
ཕ་རོལ་པོ་གཞན་སྡིག་པའི་འཁོར་ལོ་བཅུ་ལས་རིང་དུ་གྱུར་ཅིང་རྒྱལ་པོ་སྔ་མའི་ཆོས་དང་ལུགས་ཀྱིས་རྒྱལ་པོའི་སྲིད་འཚོ་བ་དང། དཀོན་མཆོག་གསུམ་གྱི་གདུང་འཚོ་བ་ཅིང་དད་ཅིང་རྒྱས་པར་  
བྱེད་པ་དང། རྟག་ཏུ་དགེ་བའི་བཤེས་གཉེན་ལ་རྟེན་ཅིང་བྱམས་པའི་སེམས་ཀྱིས་མི་ཡོངས་ལ་སྐྱོང་བ་དང། ཐམས་ཅད་ལ་ཅི་དང་ཅིས་འདུལ་བ་བཞིན་དུ་དེ་དང། དེའི་ཆོས་ཀྱིས་འདུལ་ཞིང་སྟོན་  
  
  
༄༅། །ཏེ༑ ངན་པར་ལྟ་བ་སྤངས་ནས་ཡང་དག་པའི་ཆོས་ལ་ནན་ཏན་བྱེད་དུ་འཛུད་པའི་རྒྱལ་རིགས་དགེ་བ་ནས་བྲམ་ཟེ་དགེ་བའི་བར་དུ་དགེ་བ་དེ་དག་བསོད་  
ནམས་ཇི་སྙེད་ཅིག་ཐོབ་ཅིང་སྡིག་པ་ཇི་སྙེད་ཅིག་འབྱང་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། གལ་ཏེ་གང་ཟག་མཐུ་ཆེན་པོ་དང་ལྡན་པ་གཅིག་འཇིག་  
རྟེན་དུ་མངན་པར་བྱུང་སྟེ། སྔ་དྲོའི་དུས་སུའང་རིན་པོ་ཆེ་སྣ་བདུན་གྱིས་ཛམྦུ་གླིང་ཡོངས་སུ་བཀང་ནས་སངས་རྒྱས་དང། དགེ་འདུན་ལ་འབུལ་བ་དང། ཉི་མའི་གུང་ལའང་རིན་པོ་ཆེ་  
སྣ་བདུན་གྱིས་ཛམྦུའི་གླིང་ཡོངས་སུ་བཀང་སྟེ་སངས་རྒྱས་དང་དགེ་འདུན་ལ་འབུལ་བ་དང། ཕྱི་དྲོའི་དུས་སུའང་རིན་པོ་ཆེ་སྣ་བདུན་གྱིས་ཛམྦུ་གླིང་ཡོངས་སུ་བཀང་སྟེ་སངས་རྒྱས་  
དང༑ དགེ་འདུན་ལ་འབུལ་བ་དང། དེ་བཞིན་དུ་ཉིན་རེ་རེར་ཡང་རྒྱུན་མི་འཆད་པར་ལོ་བརྒྱ་སྟོང་གི་བར་དུ་སྦྱིན་པ་བྱིན་ན་གང་ཟག་དེའི་བསོད་ནམས་ཀྱི་ཚོགས་དེ་མང་བ་ཡིན་ནམ། བྱང་  
ཆུབ་སེམས་དཔའ་སེམས་དཔའ་ཆེན་པོ་སའི་སྙིང་པོས་གསོལ་པ། ཤིན་ཏུ་མང་ངོ། །བཅོམ་ལྡན་འདས། ཤིན་ཏུ་མང་ངོ། །བདེ་བར་གཤེགས་པ་གང་ཟག་དེའི་བསོད་ནམས་  
ཀྱི་ཚོགས་ནི་ཚད་མ་མཆིས། དཔག་ཏུ་མ་མཆིས་ཏེ། བརྗོད་པའམ་བརྩི་བའམ། བགྲང་བའམ། དཔེར་ཡང་མི་བཟོད་དེ། སངས་རྒྱས་ཉག་གཅིག་གི་མཁྱེན་གྱི་གཞན་གྱིས་ནི་མ་ལགས་  
  
  
༑བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་ནོ། །དེ་དེ་བཞིན་ཏེ། ཁྱོད་ཀྱིས་སྨྲས་པ་དེ་བཞིན་ནོ། །གལ་ཏེ་རྒྱལ་རིགས་དགེ་བ་ནས་བྲམ་ཟེ་དགེ་བའི་བར་དུ་གང་  
ཞིག་སྡིག་པའི་འཁོར་ལོ་རྣམ་པ་བཅུ་པོ་བདག་ཀྱང་མི་སྤྱོད་ལ་ཕ་རོལ་པོ་གཞན་སྤྱོད་པ་དག་སྡིག་པའི་འཁོར་ལོ་བཅུ་སྤོང་བར་ཡང་གཞན་ལ་སྟོན་པའི་བསོད་ནམས་ཀྱི་ཕུང་པོ་ནི་བསོད་ནམས་  
ཀྱི་ཕུང་པོ་སྔ་མ་བས་ཚད་མེད། དཔག་ཏུ་མེད། བརྗོད་པར་རམ་བརྩི་བས་སམ། བགྲང་བས་སམ། དཔེར་ཡང་མི་བཟོད་པར་ཆེའོ། །རིགས་ཀྱི་བུ། གཞན་ཡང། འདི་ལྟ་སྟེ། གང་ཟག་མཐུ་  
ཆེན་པོ་དང་ལྡན་པ་གཅིག་འཇིག་རྟེན་དུ་མངོན་པར་བྱུང་སྟེ་ཕྱོགས་བཞིའི་དགེ་འདུན་གྱི་ཕྱིར་གཙུག་ལག་ཁང་དང། གནས་ཁང་ཤིན་ཏུ་བཟང་ཞིང་ཡངས་པ་གླིང་བཞི་དང་མཉམ་པ་བརྩིགས་  
ནས་གནས་དེ་དག་ཀུན་ཏུ་ཁྲི་སྟན་དང། ན་བཟའ་དང། བསོད་སྙོམས་དང། སྙུན་གྱི་རྐྱེན་སྨན་དང། འཚོ་བའི་ཡོ་བྱད་ཐམས་ཅད་དང་ལྡན་པར་བཤམས་ཏེ། དེ་བཞིན་གཤེགས་པ་དང་  
ཉན་ཐོས་དང། བྱང་ཆུབ་སེམས་དཔའི་ཉེ་གནས་ཆེན་པོའི་འཁོར་ཐམས་ཅད་དེ་ན་བཞུགས་པ་ལ། བརྩོན་འགྲུས་སུ་དགེ་བའི་ཕྱོགས་རྣམ་པ་སྣ་ཚོགས་ལ་ནན་ཏན་བྱེད་ཅིང་ཉིན་མཚན་ལེ་  
ལོ་མེད་པར་ལོ་བྱེ་བ་ཁྲག་ཁྲིག་བརྒྱ་སྟོང་གི་བར་དུ་མཆོད་པ་དང་བསྙེན་བཀུར་རྒྱུན་མི་འཆད་པར་བྱེད་ན། གང་ཟག་དེའི་བསོད་ནམས་ཀྱི་ཕུང་པོ་ཤིན་ཏུ་མང་བ་ཡིན་ནམ། བྱང་ཆུབ་སེམས་  
  
  
༄༅། །དཔའ་སེམས་དཔའ་ཆེན་པོ་སའི་སྙིང་པོས་གསོལ་པ། ཤིན་ཏུ་མང་ངོ། །བཅོམ་ལྡན་འདས། ཤིན་ཏུ་མང་ངོ། །བདེ་བར་གཤེགས་པ་གང་ཟག་དེའི་  
བསོད་ནམས་ཀྱི་ཕུང་པོ་ནི་ཚད་མ་མཆིས། དཔག་ཏུ་མ་མཆིས་ཏེ་བརྗོད་པར་རམ། བརྩིབས་སམ། བགྲང་བས་སམ། དཔེར་ཡང་མི་བཟོད་དོ་།སངས་རྒྱས་ཉག་གཅིག་གིས་  
ནི་མཁྱེན་གྱི་གཞན་གྱིས་ནི་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། དེ་དེ་བཞིན་ནོ། །དེ་དེ་བཞིན་ཏེ། ཁྱོད་ཀྱིས་སྨྲས་པ་བཞིན་ནོ། །རིགས་ཀྱི་བུ། གཞན་ཡང། འདི་  
ལྟ་སྟེ། གང་ཟག་མཐུ་ཆེན་པོ་དང་ལྡན་པ་གཅིག་འཇིག་རྟེན་དུ་མངོན་པར་བྱུང་སྟེ། ཕྱོགས་བཞིའི་དགེ་འདུན་གྱི་ཕྱིར་གཙུག་ལག་ཁང་དང། གནས་ཁང་ཤིན་ཏུ་བཟང་ལ་ཡངས་པ་  
གླིང་བཞི་པ་བཅུ་དང་མཉམ་པ་བརྩིགས་ཏེ། གནས་དེ་དག་ཀུན་ཏུ་ཁྲི་སྟན་དང། ན་བཟའ་དང། བསོད་སྙོམས་དང། གསོས་སྨན་དང་འཚོ་བའི་ཡོ་བྱད་ཐམས་ཅད་དང་ལྡན་  
པར་བཤམས་ཏེ། དེ་བཞིན་གཤེགས་པ་དང། ཉན་ཐོས་དང། བྱང་ཆུབ་སེམས་དཔའི་དགེ་འདུན་ཆེན་པོའི་ཉེ་གནས་ཐམས་ཅད་དེ་ན་བཞུགས་པ་ལ་བརྩོན་འགྲུས་སུ་དག་  
བའི་ཕྱོགས་རྣམ་པ་སྣ་ཚོགས་ལ་ནན་ཏན་བྱེད་ཅིང་ཉིན་མཚན་ལེ་ལོ་མེད་པར་ལོ་བརྒྱ་སྟོང་བྱེ་བ་ཁྲག་ཁྲིག་གི་བར་དུ་མཆོད་པ་དང། བསྙེན་བཀུར་རྒྱུན་མི་འཆད་པར་བྱེད་ན། གང་  
  
  
བྱང་ཆུབ་སེམས་དཔའ་སེམས་དཔའ་ཆེན་པོ་སའི་སྙིང་པོས་གསོལ་པ་ཤིན་ཏུ་མང་ངོ། །བཅོམ་ལྡན་འདས། ཤིན་ཏུ་  
མང་ངོ། །བདེ་བར་གཤེགས་པ། གང་ཟག་དེའི་བསོད་ནམས་ཀྱི་ཕུང་པོ་ནི་ཚད་མ་མཆིས། དཔག་ཏུ་མ་མཆིས་ཏེ། བརྗོད་པར་རམ། བརྩིབས་སམ། བགྲང་བས་སམ། དཔེར་ཡང་མི་  
བཟོད་དེ། སངས་རྒྱས་ཉག་གཅིག་གིས་མཁྱེན་གྱི་གཞན་གྱིས་ནི་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། དེ་དེ་བཞིན་ནོ། །དེ་དེ་བཞིན་ཏེ། ཇི་ལྟར་ཁྱོད་ཀྱིས་  
སྨྲས་པ་བཞིན་ནོ། །རིགས་ཀྱི་བུ། གཞན་ཡང། འདི་ལྟ་སྟེ། གང་ཟག་མཐུ་ཆེན་པོ་དང་ལྡན་པ་གཅིག་འཇིག་རྟེན་དུ་མངོན་པར་བྱུང་སྟེ། སངས་རྒྱས་ཀྱི་རིང་བསྲེལ་གྱི་ཕྱིར་མཆོད་རྟེན་  
ཤིན་ཏུ་མཛེས་པ། མཐོ་ཞིང་ཡངས་པ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་དང་མཉམ་པ་བརྩིགས་ལ་སྔར་བཤད་པ་བཞིན་ཕྱོགས་བཞིའི་དགེ་འདུན་གྱི་ཕྱིར་གཙུག་  
ལག་ཁང་དང། གནས་ཁང་བརྩིགས་པའི་བསོད་ནམས་ཀྱི་ཕུང་པོ་བས་སངས་རྒྱས་ཀྱི་རིང་བསྲེལ་གྱི་ཕྱིར་མཆོད་རྟེན་བརྩིགས་པའི་བསོད་ནམས་ཀྱི་ཕུང་པོ་ཆེ་སྟེ། བརྒྱའི་ཆར་ཡང་ཉེ་  
བར་མི་འགྲོ་བ་ནས་སྟོང་གི་ཆར་ཡང་ཉེ་བར་མི་འགྲོའོ། །བརྒྱ་སྟོང་གི་ཆར་ཡང་ཉེ་བར་མི་འགྲོའོ། །བྱེ་བའི་ཆར་ཡང་ཉེ་བར་མི་འགྲོའོ། །ཁྲག་ཁྲིག་གི་ཆར་ཡང་ཉེ་བར་མི་འགྲོའོ། །གྲངས་ཀྱི་  
  
  
༄༅། །ཆར་རམ། རྩིས་ཀྱི་ཆར་རམ། དཔག་པའི་ཆར་རམ། དཔེའི་ཆར་རམ། རྒྱུའི་ཆར་ཡང་ཉེ་བར་མི་འགྲོའོ། །རིགས་ཀྱི་བུ། གཞན་ཡང། འདི་ལྟ་སྟོ། གལ་ཏེ་པ་  
རོལ་ཏུ་ཕྱིན་པ་ཐོབ་པ། རྣམ་པར་གྲོལ་བ་བརྒྱད་དང་ལྡན་པ་བསམ་གཏན་ལ་སྙོམས་པར་ཞུགས་པའི་དགྲ་བཅོམ་པ་ཆེན་པོ་ཤ་སྟག་གིས་སྟོང་གསུམ་གྱིས་སྟོང་ཆེན་པོའི་འཇིག་རྟེན་གྱི་  
ཁམས་འདིར་ཡོངས་སུ་གང་བ་ནི། འདི་ལྟ་སྟེ། འབྲས་ཀྱི་ལྗང་བུའམ། ཏིལ་ལམ། འོད་མའམ། འདམ་བུའམ། བུ་རམ་ཤིན་གི་ཚལ་ལྟ་བུར་གྱུར་ལ། དེ་དག་ཐམས་ཅད་བཅིང་  
པ་ལྡས་བཅིངས་ནས་ལོ་བྱེ་བ་བརྒྱ་སྟོང་སྙེད་ལོན་པ་ལས་མཐུ་ཆེན་པོ་དང་ལྡན་པའི་གང་ཟག་གཅིག་འཇིག་རྟེན་དུ་མངོན་པར་བྱུང་སྟེ། བསོད་ནམས་འདོད་པའི་ཕྱིར་དེ་དག་གི་བཅིངས་  
པ་ཐམས་ཅད་བཀྲོལ་ནས་དགྲ་བཅོམ་པ་དེ་དག་ཐམས་ཅད་སྤོས་ཆུས་བཀྲུས་ཏེ། ཆོས་གོས་དང། ལྷུང་བཟེད་ལོ་བརྒྱ་སྟོང་གི་བར་དུ་ཕུལ་ནས། གནས་ཁང་དང། ཁྲི་སྟན་དང་  
གོས་དང། བསོད་སྙོམས་དང། ནད་ཀྱི་གསོས་སྨན་དང། འཚོ་བའི་ཡོ་བྱད་རྣམ་པ་སྣ་ཚོགས་ཀྱང་ཡིད་བཞིན་དུ་བྱིན་ལ། དགྲ་བཅོམ་པ་དེ་དག་མྱ་ངན་ལས་འདས་ནས་ཀྱང་མཆོད་  
པ་བྱས་ཏེ། བསྲེགས་ནས་དེ་དག་གི་རིང་བསྲེལ་བསྡུས་ནས་རིན་པོ་ཆེ་སྣ་བདུན་གྱི་མཆོད་རྟེན་གྱི་ནང་དུ་བཅུག་གོ། གཞན་ཡང། རིན་པོ་ཆེའི་རྒྱལ་མཚན་དང། བ་དན་དང། གདུགས་  
  
  
སྤོས་དང། མེ་ཏོག་དང། རོལ་མོ་རྣམ་པ་སྣ་ཚོགས་ཀྱིས་མཆོད་པའི་བསོད་ནམས་ཀྱི་ཕུང་པོ་བས་སངས་རྒྱས་ཀྱི་རིང་བསྲེལ་གྱི་ཕྱིར་མཆོད་རྟེན་བརྩིགས་པའི་བསོད་ནམས་ཀྱི་ཕུང་པོ་མང་  
སྟེ༑ དགྲ་བཅོམ་པའི་བཅིང་བ་བཀྲོལ་ཏེ་མཆོད་པ་བྱས་པའི་བསོད་ནམས་ཀྱིས་བརྒྱའི་ཆར་ཡང་ཉེ་བར་མི་འགྲོའོ། །སྟོང་གི་ཆར་ཡང་ཉེ་བར་མི་འགྲོའོ། །བརྒྱ་སྟོང་གི་ཆར་ཡང་ཉེ་བར་མི་  
འགྲོའོ། །བྱེ་བའི་ཆར་ཡང་ཉེ་བར་མི་འགྲོའོ། །ཕྲག་ཁྲིག་གི་ཆར་ཡང་ཉེ་བར་མི་འགྲོ་བ་ནས། རྩིས་ཀྱི་ཆར་རམ། གྲངས་ཀྱི་ཆར་རམ། དཔག་པའི་ཆར་རམ། དཔེའི་ཆར་རམ། རྒྱུའི་ཆར་  
ཡང་ཉེ་བར་མི་འགྲོའོ། །རིགས་ཀྱི་བུ། གལ་ཏེ་རྒྱལ་རིགས་དགེ་བ་ནས་བྲམ་ཟེ་དགེ་བའི་བར་དུ་གང་གིས་སྡིག་པའི་འཁོར་ལོ་བཅུ་པོ་བདག་ཀྱང་མི་བྱེད་ལ། གཞན་དག་ཀྱང་སྡིག་པའི་  
འཁོར་ལོ་བཅུ་པོ་མ་སྤྱོད་ཅིག་པར་གྲོས་འདེབས་ན་དེའི་བསོད་ནམས་ཀྱི་ཕུང་པོ་ནི་བསོད་ནམས་ཀྱི་ཕུང་པོ་སྔ་མ་གང་བས་ཀྱང་ཚད་མེད། དཔག་ཏུ་མེད། བརྗོད་དུ་མེད་པར་ཆེ་སྟེ། ཇི་སྙེད་ཀྱི་  
བསོད་ནམས་སྐྱེས་པ་དེ་སྙེད་ཀྱི་སྡིག་ཀྱང་ཡོངས་སུ་བྱང་བར་འགྱུར་རོ། །རིགས་ཀྱི་བུ། གལ་ཏེ་རྒྱལ་རིགས་དགེ་བའམ། བློན་པོ་དགེ་བའམ། ཁྱིམ་བདག་གམ། ཚོང་དཔོན་ནམ། དགེ་  
སྦྱོང་ངམ། བྲམ་ཟེ་དགེ་བ་གང་ཞིག་མ་འོངས་པའི་དུས་ལྔ་བརྒྱ་ཐ་མ་ལ་དམ་པའི་ཆོས་རྣམ་པར་འཇིག་ཏུ་ཉེ་བ་ན་ངས་བསྟན་པའི་ཆོས་ཀྱི་མིག་ཤིན་ཏུ་སྲུང་ཞིང་བདག་ཀྱང་ཤིན་ཏུ་སྡོམ་ལ་  
  
  
༄༅། །ཕ་རོལ་པོ་གཞན་ཡང་སྲུང་བ། འཇིག་རྟེན་ཕྱི་མའི་བག་བྱེད་པ་ངའི་བསྟན་པ་ལ་རབ་ཏུ་བྱུང་བའི་སློབ་མཆོས་ཀྱི་སྣོད་དུ་གྱུར་བའམ། ཆོས་ཀྱི་སྣོད་དུ་མ་གྱུར་པའང་  
རུང༑ མཐར་ནི་ཚུལ་ཁྲིམས་མེད་པའང་རུང་སྟེ། སྐྲ་དང། ཁ་སྤུ་བྲེགས་ནས་གོས་ངུར་སྨྲིག་གྱོན་པ་ལ་ཤིན་ཏུ་བག་བྱེད་ཅིང་བསྟི་སྟང་དང་བཅས་པས་མཆོད་དེ་གནོད་པ་མི་བྱེད་དམ་  
གཞན་ཡང། ཐེག་པ་གསུམ་གྱིས་དམ་པའི་ཆོས་ཤིན་ཏུ་སྲུང་ཞིང་ཉན་ཏེ་འཛིན་པ་དང། ཉན་ཐོས་ཀྱི་ཆོས་ལ་བསྟི་སྟང་བྱེད་པ་ན་རང་སངས་རྒྱས་ཀྱི་ཐེག་པའི་ཆོས་དང། ཐེག་པ་ཆེན་པོའི་  
ཆོས་ལ་མི་འཕྱ་མི་སྐུར་བ་དང། རང་སངས་རྒྱས་ཀྱི་ཐེག་པ་དང། ཐེག་པ་ཆེན་པོ་ལ་ཕྲག་དོག་མི་སྐྱེད་པ་དང། རང་སངས་རྒྱས་ཀྱི་ཐེག་པའི་ཆོས་ལ་རིམ་གྲོ་བྱེད་དེ་ཉན་ཅིང་འཛིན་པ་ན་  
ཉན་ཐོས་ཀྱི་ཐེག་པ་དང། ཐེག་པ་ཆེན་པོའི་ཆོས་ལ་མི་འཕྱ་མི་སྐུར། ཉན་ཐོས་ཀྱི་ཐེག་པ་དང། ཐེག་པ་ཆེན་པོ་ལ་ཕྲག་དོག་མི་སྐྱེད་པ་དང། ཐེག་པ་ཆེན་པོའི་ཆོས་ལ་རིམ་གྲོ་བྱེད་དེ་  
ཉན་ཅིང་འཛིན་པ་ན་ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པའི་ཆོས་ལ་མི་བརྙས། མི་སྐུར་ཅིང། ཉན་ཐོས་ཀྱི་ཐེག་པ་པ་དང། རང་སངས་རྒྱས་ཀྱི་ཐེག་པ་ལ་ཕྲག་དོག་མི་  
སྐྱེད་ལ། ཉན་ཐོས་ཀྱི་ཐེག་པ་དང། རང་སངས་རྒྱས་ཀྱི་ཐེག་པའི་ཆོས་མངོན་དུ་མི་བྱེད་དེ། ཐེག་པ་ཆེན་པོའི་ཆོས་ཡང་དག་པ་ཉིད་མངོན་དུ་བྱེད་པ་དང། ཐེག་པ་ཆེན་པོ་ལ་གནས་པས་  
  
  
ཡོན་ཏན་དང་ལྡན་པ། བརྩོན་འགྲུས་རྩོམ་པ་ནས་འབྲས་བུ་ལ་གནས་པའི་བར་དུ་ནན་ཏན་བྱེད་པའི་གང་ཟག་ལ་རྟག་ཏུ་བསྙེན་བཀུར་བྱེད་ཅིང་གཡོག་དང། མཆོ་  
པ་དང། དད་པའི་སེམས་ཀྱིས་བཀུར་སྟི་བྱེད་དེ་འདྲི་བ་དང། ཉན་པ་དང། འཛིན་པར་བྱེད་པ་དང། ཚུལ་ཁྲིམས་ཉམས་པ་སྡིག་པ་སྤྱོད་པའི་དགེ་སློང་དག་རིང་དུ་སྤོང་བ་དང། དད་པས་ཕུལ་  
བའི་ཕྱོགས་བཞིའི་དགེ་འདུན་གྱི་ནོར་ལ་ཆོས་མ་ཡིན་པས་ཆུད་གཟོད་དུ་མི་གཞུག་པ་དང། ཕྱོགས་བཞིའི་དགེ་འདུན་གྱི་ནོར་དང། མཆོད་རྟེན་དང། དགེ་འདུན་གྱི་ཁུད་པའི་ནོར་  
ལ་བདག་ཀྱང་ཐུག་ཐུབ་མི་བྱེད་ཅིང། ཕ་རོལ་པོ་གཞན་ཡང་ཐུག་ཐུབ་ཏུ་སྤྱོད་དུ་མི་འཛུད་པ་དང། ཐེག་པ་གསུམ་གྱི་ཆོས་སྨྲ་བའི་གང་ཟག་ལ་ཤིན་ཏུ་བསྟི་སྟང་དང་བཅས་པས་  
མཆོད་ཅིང་མཐུ་བསྟང་བ་དང། ཕ་རོལ་པོ་གཞན་དག་འཕྱ་ཞིང་སྐུར་བ་དང། སྨོད་དུ་མི་གཞུག་པ་དང། རབ་ཏུ་བྱུང་བའི་གང་ཟག་ལ་ཤིན་ཏུ་དད་པས་སྤྲོ་བ་སྐྱེད་པ་དང། དེ་བཞིན་  
གཤེགས་པས་གསུངས་པའི་འཕགས་པའི་བཀའ་ལ་དད་ཅིང་འཛིན་པ་དང། མཆོད་རྟེན་མི་འཇིག་པ་དང། ཕྱོགས་བཅུའི་དགེ་འདུན་གྱི་གནས་གཙུག་ལག་ཁང་སྐྱོང་བ་དང། ངའི་  
བསྟན་པ་ལ་རབ་ཏུ་བྱུང་བའི་སློབ་མ་དག་ལ་དབང་མི་ཟ་ཞིང་ཕྱིར་ཡང་ཁྱིམ་བར་མི་འབེབས་པ་དང། སྡིག་པའི་འཁོར་ལོ་རྣམ་པ་བཅུ་པོ་དག་ལ་བདག་ཀྱང་མི་སྤྱོད་ཅིང་ཕ་རོལ་པོ་གཞན་  
  
  
༄༅། །ཡང་སྡིག་པའི་འཁོར་ལོ་རྣམ་པ་བཅུ་པོ་ཡོངས་སུ་སྤོངས་ཤིག་པར་གྲོས་འདེབས་པ་དང། རྒྱལ་པོ་སྔ་མའི་ཆོས་ལུགས་དང་སྲིད་ཀྱིས་འཚོ་ཞིང་དགེ་བ་བཅུའི་ལས་ཀྱི་  
གྱིས་འཇིག་རྟེན་མང་པོ་ཡོངས་སུ་སྡུད་ཅིང་སྟོན་པ་དང། རྟག་ཏུ་དགེ་བའི་བཤེས་གཉེན་ལ་སྟེན་པ་དང། དཀོན་མཆོག་གསུམ་གྱི་གདུང་འཚོ་བ་ཅིང་ཤིན་ཏུ་རྒྱས་པར་བྱེད་པ་དང། ཆོས་  
ཀྱི་མིག་ནམ་དུའང་མི་ནུབ་པར་སྲུང་བའི་རྒྱལ་རིགས་དགེ་བ་ནས་བྲམ་ཟེ་དགེ་བའི་བར་དུ་དེ་དག་དེ་ལྟ་བུའི་ཡོན་ཏན་དང་ལྡན་པས་ན་དེ་དག་འཚོ་བས་སྤྱོད་པ་ཆུད་ཟད་པར་མི་འགྱུར་བ་  
དང༑ ལྷ་དང། མི་དང། གནོད་སྦྱིན་དང། ཡི་དྭགས་དང། ལུས་སྲུལ་པོ་ལ་སོགས་པ་ཐམས་ཅད་ཀྱང་དགའ་སྟེ་བྱམས་པའི་སེམས་ཀྱིས་སྲུང་ཞིང་སྐྱོབ་བོ། །ཆོས་ཀྱི་སྣོད་དུ་གྱུར་བ་  
བསོད་ནམས་ཀྱི་ཞིང་ཡང་དག་བ་ཐམས་ཅད་ཀྱང་དགའ་ཞིང་སྙིང་རྗེའི་སེམས་ཀྱིས་སྐྱོབ་ཅིང་རྗེས་སུ་འཛིན་པར་འགྱུར་རོ། །དེའི་རྒྱུ་དེའི་རྐྱེན་གྱིས་གནས་པའི་ཡུལ་དང། སྐྱེ་བོ་ཐམས་ཅད་ཀྱང་  
ཕྱིར་ཞིང་བདེ་ལ་ཤིན་ཏུ་སྐྱིད་པ་དང། ཕྱིའི་དགྲས་ཀྱང་གནོད་པ་བྱེད་མ་ནུས་ཤིང་ཐམས་ཅད་བཀའ་ཉན་ཏེ་མ་ཕམ་པར་ངང་འདུ་བ་དང། དེའི་དབང་གིས་དགེ་བའི་ཕྱོགས་ལ་ཕྱིར་ཞིང་  
བརྩོན་ཏེ་མི་དགེ་བའི་རྒྱུད་ཡོངས་སུ་སྐེམས་པ་དང། ལྷ་དང། མི་ལ་སོགས་པ་ཡོངས་སུ་རྒྱས་ཤིང་ཀུན་ཏུ་སྲུང་བའི་ཕྱིར་ཚེ་ཤིན་ཏུ་རིང་བར་འགྱུར་བ་དང། བདག་གི་ཉོན་མོངས་པ་ཡོངས་  
  
  
པ། བྱང་ཆུབ་སེམས་དཔའི་ལམ་ཕ་རོལ་ཏུ་ཕྱིན་པ་དྲུག་ཡོངས་སུ་བཟུང་བས་ལོག་པར་ལྟ་བའི་ལམ་ངན་པ་ཐམས་ཅད་ཡོངས་  
སུ་བཅོམ་པས་འཁོར་བའི་རྒྱ་མཚོར་ཡུན་རིང་པོར་འཁོར་བ་ལས་ལྡོག་པ། སྡིག་པའི་བཤེས་གཉེན་སྤོང་ཞིང་དགེ་བའི་བཤེས་གཉེན་རྟག་ཏུ་སྟེན་པ་དང། གང་ནས་གང་དུ་སྐྱེ་བའི་གནས་  
ཐམས་ཅད་དུ་སངས་རྒྱས་དང། བྱང་ཆུབ་སེམས་དཔའ་དང་ཕྲད་ཅིང་བསྙེན་བཀུར་བ་དང། མཆོད་བ་རྒྱུན་མི་འཆད་པར་བྱེད་པར་འགྱུར་བ་དང། རིང་པོ་མི་ཐོགས་པར་བསམ་པ་བཞིན་དུ་གང་  
ནས་གང་དུ་དགའ་བའི་སངས་རྒྱས་ཀྱི་ཞིང་དེ་དང། དེ་དག་ཏུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །དེ་ནས་དེའི་ཚེ་འཁོར་དེའི་ནང་  
ནས་ལྷའི་དབང་པོ་འཁོར་དང་བཅས་པ་ཐམས་ཅད་ནས་ཤ་ཟའི་དབང་པོ་འཁོར་དང་བཅས་པ་ཐམས་ཅད་ཀྱི་བར་དུ་འདུག་པ་ལས་ལངས་ནས་བཅོམ་ལྡན་འདས་ཀྱི་ཞབས་ལ་སྤྱི་བོས་གཏུག་  
ཏེ་ཐལ་མོ་སྦྱར་ནས་བསྟི་སྟང་དང་བཅས་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། མ་མཆིས་པའི་དུས་ལྔ་བརྒྱའི་ཐ་མ་ལ་སངས་རྒྱས་ཀྱི་ཞིང་  
འདིར་དམ་པའི་ཆོས་རབ་ཏུ་རྣམ་པར་འཇིག་ཏུ་ཉེ་བ་ན། གལ་ཏེ་རྒྱལ་རིགས་དགེ་བ་ནས་བྲམ་ཟེ་དག་པའི་བར་དུ་གང་སྡིག་པའི་འཁོར་ལོ་བཅུ་པོ་བདག་ཀྱང་ཡོངས་སུ་སྤངས་ལ་གཞན་  
  
  
༄༅། །ཡང་ཡོངས་སུ་སྤོངས་ཤིག་པར་གྲོས་འདེབས་པ་དང། བདག་དང། གཞན་སྲུང་བ་ལ་མཁས་པ། འཇིག་རྟེན་སླད་མའི་བག་བགྱིད་པ་ལ་མཁས་པ། དམ་  
པའི་ཆོས་སྲུང་བ། དཀོན་མཆོག་གསུམ་གྱི་གདུན་འཚོ་བ་ཅིང་རྒྱུན་མི་འཆད་པར་རྒྱས་པར་བགྱིད་པ་ནས་མདོར་ན་བཅོམ་ལྡན་འདས་ཀྱིས་གསུངས་པ་ལྟར་གང་ཟག་དེ་དག་ལ་  
སོགས་པ་ཐེག་པ་གསུམ་གྱི་ཆོས་ལ་བསྟི་སྟང་དེས་བཅས་པས་ཉན་ཅིང་འཛིན་ཏེ། ནམ་དུའང་མི་འཆབ་པ་དང། ཐེག་པ་གསུམ་ལ་གནས་པའི་གང་ཟག་ལ་ཤིན་ཏུ་སྲུང་ཞིང་མཆོད་  
པ་བགྱིད་དེ་གནོད་པ་མི་བགྱིད་པ་དང། དཀོན་མཆོག་གསུམ་གྱི་ནོར་རྫས་ལ་ཤིན་ཏུ་སྲུང་ཞིང་གོད་པར་མི་བགྱིད་པའི་རྒྱལ་རིགས་དགེ་བ་ནས་བྲམ་ཟེ་དགེ་བའི་བར་དུ་དེ་དག་ལ་བདག་  
ཅག་འཁོར་དང་བཅས་པས་བསྲུང་བ་དང། བསྐྱབ་པ་དང། ཆོས་རྣམ་པ་འདི་བྕུའང་སྐྱེ་ཞིང་འཕེལ་བར་བགྱིའོ། །བཅུ་གང་ཞེ་ན། ཚེ་རིང་བར་འགྱུར་བ་དང། བགེགས་མེད་པ་སྐྱེ་  
ཞིང་འཕེལ་བ་དང། ནད་མེད་པ་སྐྱེ་ཞིང་འཕེལ་བ་དང། འཁོར་སྐྱེ་ཞིང་འཕེལ་བ་དང། ནོར་དང། རིན་པོ་ཆེ་སྐྱེ་ཞིང་འཕེལ་བ་དང། འཚོ་བའི་ཡོ་བྱད་སྐྱེ་ཞིང་འཕེལ་བ་དང། གོ་འཕང་  
སྐྱེ་ཞིང་འཕེལ་བ་དང། གྲགས་པ་སྐྱེ་ཞིང་འཕེལ་བ་དང། དགེ་བའི་གྲོགས་པོ་སྐྱེ་ཞིང་འཕེལ་བ་དང། ཤེས་རབ་སྐྱེ་ཞིང་འཕེལ་བ་སྟེ། བཙུན་པ་བཅོམ་ལྡན་འདས། གལ་ཏེ་རྒྱལ་  
  
  
བྲམ་ཟེ་དགེ་བའི་བར་དུ་སྡིག་པའི་འཁོར་ལོ་རྣམ་པ་བཅུ་པོ་ཡོངས་སུ་སྤོང་ཞིང་ཕ་རོལ་པོ་གཞན་ཡང་སྤོང་བར་གྲོས་འདེབས་ལ། ཡོན་ཏན་སྔར་སྨོས་པ་དང་ལྡན་ན་  
བདག་ཀྱང་སྲུང་ཞིང་སྐྱོབ་པ་དང། ཆོས་རྣམ་པ་བཅུ་པོའང་སྐྱེ་ཞིང་འཕེལ་བར་འགྱུར་རོ། །བཅོམ་ལྡན་འདས། གཞན་ཡང། རྒྱལ་རིགས་དགེ་བ་ནས་བྲམ་ཟེ་དགེ་བའི་བར་དུ་གང་སྔར་སྨོས་  
པའི་ཡོན་ཏན་དེ་དག་དང་ལྡན་ན་བདག་ཅག་འཁོར་དང་བཅས་པས་དེ་ལ་བསྲུང་ཞིང་བསྐྱབ་པ་དང། ཆོས་རྣམ་པ་བཅུ་པོ་འདི་དང་ཡོངས་སུ་བྲལ་བར་བགྱིའོ། །བཅུ་གང་ཞེ་ན། འདི་ལྟ་  
སྟེ༑ དགྲ་ཞེ་འགྲས་པ་ཐམས་ཅད་དང་ཡོངས་སུ་བྲལ་བ་དང། ཡིད་དུ་མི་འོང་བའི་གཟུགས་དང། སྒྲ་དང། དྲི་དང། རོ་དང། རེག་བྱའི་ཡུལ་དང་ཡོངས་སུ་བྲལ་བ་དང། རིམས་དང་  
ནད་ཐམས་ཅད་དང་ཡོངས་སུ་བྲལ་བ་དང། ལོག་པར་འཛིན་ཅིང་ངན་པར་ལྟ་བ་ཐམས་ཅད་དང་ཡོངས་སུ་བྲལ་བ་དང། ལོག་པ་ལ་སྐྱབས་སུ་འགྲོ་བ་དང་ཡོངས་སུ་བྲལ་བ་དང། ལོག་  
པའི་ལྟས་ངན་པ་ཐམས་ཅད་དང་ཡོངས་སུ་བྲལ་བ་དང། ལོག་པའི་ལས་ངན་པའི་དངོས་པོ་ཐམས་ཅད་དང་ཡོངས་སུ་བྲལ་བ་དང། ལོག་པའི་བཤེས་གཉེན་ངན་པ་ཐམས་ཅད་དང་ཡོངས་  
སུ་བྲལ་བ་དང། ཁྱིམ་ན་གནས་པའི་འདམ་རྫབ་ཐམས་ཅད་དང་ཡོངས་སུ་བྲལ་བ་དང། དུས་མ་ཡིན་པར་གློ་བུར་དུ་འཆི་བ་ཐམས་ཅད་དང་ཡོངས་སུ་བྲལ་བ་སྟེ། བཙུན་པ་བཅོམ་ལྡན་འདས་