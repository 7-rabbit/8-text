  
།རྒྱ་གར་སྐད་དུ། ཨཱརྱ་པྲ་ཏྱུད་པན་ནེ་བུདྡྷ་སམ་མུ་ཁ་ཨ་བ་སྠི་ཏ་ས་མཱ་དཧི་ནཱ་མ་  
མཧཱ་ཡཱ་ན་སཱུ་ཏྲ། བོད་སྐད་དུ། འཕགས་པ་ད་ལྟར་གྱི་སངས་རྒྱས་མངོན་སུམ་དུ་བཞུགས་  
པའི་ཏིང་ངེ་འཛིན་ཅེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་དང། བྱང་  
ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པའི་དུས་གཅིག་  
  
༄༅། །ན༑ བཅོམ་ལྡན་འདས་རྒྱལ་པོའི་ཁབ་ན་སྨྱིག་མའི་ཚལ་བྱ་ཀ་ལནྟ་ཀ་གནས་པ་ན་དགེ་སློང་ལྔ་  
བརྒྱ་ཙམ་གྱི་དགེ་སློང་གི་དགེ་འདུན་ཆེན་པོ་དང་ཐབས་ཅིག་ཏུ་བཞུགས་ཏེ། ཐམས་ཅད་ཀྱང་དགྲ་བཅོམ་པ། ཟག་པ་ཟད་  
པ༑ ཉོན་མོངས་པ་མེད་པ། དབང་དང་ལྡན་པར་གྱུར་པ། བྱ་བ་བྱས་པ། བྱེད་པ་བྱས་པ། ཁུར་བོར་བ། བདག་གི་  
དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ་ཡང་དག་པའི་ཤེས་པས་སེམས་ཤིན་ཏུ་རྣམ་པར་  
གྲོལ་བ༑ སེམས་ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་སོན་པ་རྣམ་པར་ཐར་པ་བརྒྱད་ཐོབ་པ་ཤ་སྟག་སྟེ། གང་  
  
  
འདི་ལྟ་སྟེ། ཚེ་དང་ལྡན་པ་ཀུན་དགའ་བོའོ། །དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་བཟང་  
སྐྱོང་ཞེས་བྱ་བ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ནས་བྱུང་སྟེ་བྱང་ཆུབ་སེམས་དཔའ་ལྔ་བརྒྱ་ཙམ་ཐམས་ཅད་ཀྱང་ཁྱིམ་པར་གྱུར་ཅིང་བསླབ་  
པའི་གཞི་ལྔ་ཡོངས་སུ་བཟུང་བ་ཤ་སྟག་དང་ལྷན་ཅིག་ཏུ་ཆོས་ཉན་པའི་ཕྱིར་བཅོམ་ལྡན་འདས་ཀྱི་ཞབས་འབྲིང་བྱེད་པར་གྱུར་ཏོ་།དེ་ནས་  
བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་ཕྱེམ་རེད་ཀྱི་དུས་ཀྱི་ཚེ་ནང་དུ་ཡང་དག་འཇོག་ལས་ལངས་ནས་བཅོམ་ལྡན་འདས་  
ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ལན་བདུན་བསྐོར་བ་བྱས་ནས་བཅོམ་ལྡན་འདས་ཀྱི་  
སྤྱན་སྔར་ཕྱོགས་གཅིག་ཏུ་འདུག་གོ་བྱང་ཆུབ་སེམས་དཔའ་ལྔ་བརྒྱ་ཙམ་པོ་དེ་དག་ཀྱང་ཕྱེམ་རེད་ཀྱི་དུས་ཀྱི་ཚེ་ནང་དུ་ཡང་དག་འཇོག་ལས་  
  
  
༄༅། །ལངས་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་  
ཏེ་བཅོམ་ལྡན་འདས་ལ་ལན་བདུན་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་དོ། །དགེ་སློང་ལྔ་བརྒྱ་ཙམ་པོ་  
དེ་དག་ཀྱང་ཕྱེམ་རེད་ཀྱི་དུས་ཀྱི་ཚེ་ནང་དུ་ཡང་དག་འཇོག་ལས་ལངས་ནས་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་  
འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་བདུན་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་  
གཅིག་ཏུ་འཁོད་དོ། །ཡང་དེའི་ཚེ་ཚེ་དང་ལྡན་པ་ཤཱ་རིའི་བུ་དང། ཚེ་དང་ལྡན་པ་མཽངྒལ་གྱི་བུ་ཆེན་པོ་མཉན་ཡོད་ཀྱི་གྲོང་ཁྱེར་ཆེན་  
པོར་དབྱར་གནས་ནས་དགེ་སློང་ལྔ་བརྒྱ་ཙམ་དང་ལྷན་ཅིག་ཏུ་རིམ་གྱིས་ཡུལ་རྒྱུ་ཞིང་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལ་བ་དང། སྨྱིག་  
  
  
བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་  
ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་དོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཇི་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་  
པར་མཛད་པས་དགེ་སློང་དག་ཡུལ་སོ་སོ་ན་རྟེན་ཅིང་གནས་པ་དེ་དག་ཐམས་ཅད་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལ་བ་དང་སྨྱིག་མའི་ཚལ་བྱ་ཀ་ལནྟ་ཀ་གནས་པ་ག་ལ་བ་  
དང། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་  
ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དེ་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་པར་མཛད་དོ། །ཡང་དེའི་ཚེ་སྨྱིག་མའི་ཚལ་བྱ་ཀ་ལནྟ་ཀ་གནས་པར་དགེ་སློང་འབུམ་ལྷན་ཅིག་ཏུ་  
འདུས་ཏེ་འཁོད་པར་གྱུར་ཏོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཇི་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་པར་མཛད་པས་སྐྱ་རྒུའི་བདག་མོ་ཆེན་མོ་གཽ་ཏ་མ་ལ་སོགས་པ་དགེ་སློང་མ་  
སུམ་ཁྲི་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལ་བ་དང་སྨྱིག་མའི་ཚལ་བྱ་ཀ་ལནྟ་ཀ་གནས་པ་ག་ལ་བ་དང། བཅོམ་ལྡན་འདས་ག་ལ་བ་དེར་སོང་སྟེ་ལྷགས་ནས་བཅོམ་ལྡན་འདས་ཀྱི་  
  
  
༄༅། །ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་བདུན་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དེ་ལྟ་  
བུའི་རྫུ་འཕྲུལ་མངོན་པར་འདུ་བྱ་བ་མངོན་པར་མཛད་དོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཇི་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་པར་མཛད་པས་བྱང་ཆུབ་སེམས་དཔའ་  
སེམས་དཔའ་ཆེན་པོ་དཀོན་མཆོག་འབྱུང་གནས་ཞེས་བྱ་བ་ཡངས་པའི་གྲོང་ཁྱེར་ཆེན་པོ་ནས་བྱུང་སྟེ་ལི་ཙཱ་བི་གཞོན་ནུ་ཉི་ཁྲི་བརྒྱད་སྟོང་གིས་ཡོངས་སུ་བསྐོར་ཅིང་མདུན་དུ་བདར་  
ནས་ལྷན་ཅིག་ཏུ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལོ་བ་དང། སྨྱིག་མའི་ཚལ་བྱ་ཀ་ལནྟ་ཀ་གནས་པ་ག་ལ་བ་དང། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་  
ལྡན་འདས་ཀྱི་ཞབས་ལ་མགོ་བོས་ཕྱག་འཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དང། བྱང་ཆུབ་  
སེམས་དཔའ་སེམས་དཔའ་ཆེན་པོ་ཕུག་སྦས་ཀྱང་གྲོང་ཁྱེར་ཆེན་པོ་ཙམ་པ་ཡ་ནས་བྱུང་སྟེ་སྲོག་ཆགས་ཉི་ཁྲི་བརྒྱད་སྟོང་གིས་ཡོངས་སུ་བསྐོར་ཅིང་མདུན་དུ་བདར་ནས་ལྷན་ཅིག་ཏུ་  
རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལ་བ་དང། སྨྱིག་མའི་ཚལ་བྱ་ཀ་ལནྟ་ཀ་གནས་པ་ག་ལ་བ་དང། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་  
  
  
བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དང། བྱང་ཆུབ་སེམས་དཔའ་སེམས་  
དཔའ་ཆེན་པོ་འདམ་བུས་བྱིན་ཀྱང་གྲོང་ཁྱེར་ཆེན་པོ་ཝཱ་ར་ཎཱ་སི་ནས་བྱུང་སྟེ་སྲོག་ཆགས་ཉི་ཁྲི་ལྔ་སྟོང་གིས་ཡོངས་སུ་བསྐོར་ཅིང་མདུན་དུ་བདར་ནས་ལྷན་ཅིག་ཏུ་རྒྱལ་པོའི་ཁབ་ཀྱི་གྲོང་ཁྱེར་  
ཆེན་པོ་ག་ལ་བ་དང། སྨྱིག་མའི་ཚལ་བྱ་ཀ་ལནྟ་ཀ་གནས་པ་ག་ལ་བ་དང། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་  
བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་མཚམས་བཟང་ཡང་  
སེར་སྐྱའི་གནས་ཀྱི་གྲོང་ཁྱེར་ཆེན་པོ་ནས་བྱུང་སྟེ་སྲོག་ཆགས་ཉི་ཁྲི་བརྒྱད་སྟོང་གིས་ཡོངས་སུ་བསྐོར་ཅིང་མདུན་དུ་བདར་ནས་ལྷན་ཅིག་ཏུ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལ་བ་དང། སྨྱིག་  
མའི་ཚལ་བྱ་ཀ་ལནྟ་ཀ་གནས་པ་ག་ལ་བ་དང། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་  
བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་དེད་དཔོན་ཆེན་པོ་དང། ཁྱིམ་བདག་མགོན་མེད་ཟས་སྦྱིན་  
  
  
༄༅། །ཡང་མཉན་ཡོད་ཀྱི་གྲོང་ཁྱེར་ཆེན་པོ་ནས་བྱུང་སྟེ་སྲོག་ཆགས་ཉི་ཁྲི་བརྒྱད་སྟོང་གིས་ཡོངས་སུ་བསྐོར་ཅིང་མདུན་དུ་བདར་ནས་ལྷན་ཅིག་ཏུ་རྒྱལ་པོའི་ཁབ་ཀྱི་  
གྲོང་ཁྱེར་ཆེན་པོ་ག་ལ་བ་དང། སྨྱིག་མའི་ཚལ་བྱ་ཀ་ལནྟ་ཀ་གནས་པ་ག་ལ་བ་དང། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་  
ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་  
དབང་པོས་བྱིན་ཀྱང་ཀོའུ་ཤམྦྷིའི་གྲོང་ཁྱེར་ཆེན་པོ་ནས་བྱུང་སྟེ་སྲོག་ཆགས་ཉི་ཁྲི་བརྒྱད་སྟོང་གིས་ཡོངས་སུ་བསྐོར་ཅིང་མདུན་དུ་བདར་ནས་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལ་བ་  
དང། སྨྱིག་མའི་ཚལ་བྱ་ཀ་ལནྟ་ཀ་གནས་པ་ག་ལ་བ་དང། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་  
འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་ཆུ་ལྷའང་གནས་བཅས་ཀྱི་  
གྲོང་ཁྱེར་ཆེན་པོ་ནས་བྱུང་སྟེ་སྲོག་ཆགས་ཉི་ཁྲི་བརྒྱད་སྟོང་གིས་ཡོངས་སུ་བསྐོར་ཅིང་མདུན་དུ་བདར་ནས་ལྷན་ཅིག་ཏུ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ག་ལ་བ་དང། སྨྱིག་མའི་ཚལ་  
  
  
བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་བཅོམ་ལྡན་འདས་ལ་ལན་གསུམ་  
བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དང། རྒྱལ་པོ་མ་སྐྱེས་དྒྲའང་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ནས་བྱུང་སྟེ་སྲོག་ཆགས་སུམ་ཁྲི་ཙམ་  
གྱིས་ཡོངས་སུ་བསྐོར་ཅིང་མདུན་དུ་བདར་ནས་ལྷན་ཅིག་ཏུ་སྨྱིག་མའི་ཚལ་བྱ་ཀ་ལནྟ་ཀ་གནས་པ་ག་ལ་བ་དང། བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་ལྡན་འདས་ཀྱི་  
ཞབས་ལ་མགོ་བོ་ས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དང། རྒྱལ་པོ་ཆེན་པོ་བཞི་དང། ལྷའི་  
དབང་པོ་བརྒྱ་བྱིན་དང། མི་མཇེད་ཀྱི་བདག་པོ་ཚངས་པ་དང་ལྷའི་བུ་དཔལ་བཟང་ཡང་ལྷ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མས་ཡོངས་སུ་བསྐོར་ཅིང་མདུན་དུ་བདར་ཏེ་ལྷན་ཅིག་ཏུ་བཅོམ་  
ལྡན་འདས་ག་ལ་བ་དེར་དོང་ནས་ལྷགས་པ་དང། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་འདས་ཀྱི་  
སྤྱན་སྔར་ཕྱོགས་གཅིག་ཏུ་འཁོད་པ་དང། ལྷའི་བུ་དབང་ཕྱུག་ཆེན་པོའང་གནས་གཙང་མའི་རིས་ཀྱི་ལྷའི་བུ་སྟོང་ཕྲག་དུ་མས་ཡོངས་སུ་བསྐོར་ཅིང་མདུན་དུ་བདར་ནས་བཅོམ་ལྡན་འདས་ག་  
  
  
༄༅། །ལ་བ་དེར་དོང་སྟེ་ལྷགས་པ་དང། བཅོམ་ལྡན་འདས་ཀྱི་ཞབས་ལ་མགོ་པོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་བཅོམ་ལྡན་  
འདས་ཀྱི་སྤྱན་སྔར་ཕྱོགས་གཅིག་ཏུ་འཁོད་པ་དང། ལྷ་མ་ཡིན་གྱི་དབང་པོ་བྮིའང་ལྷ་མ་ཡིན་བྱེ་བ་ཁྲག་ཁྲི་བརྒྱ་སྟོང་ཕྲག་དུ་མ་དང་ལྷན་ཅིག་ཀླུའི་རྒྱལ་པོ་དགའ་བོ་དང། ཉེ་དགའ་  
ཡང་ཀླུ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་དང་ལྷན་ཅིག་།ཀླུའི་རྒྱལ་པོ་མ་དྲོས་ཀྱང་ཀླུ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་དང་ལྷན་ཅིག་ཀླུའི་རྒྱལ་པོ་གཟི་ཅན་ཡང་ཀླུ་བྱེ་བ་ཁྲག་ཁྲིག་  
བརྒྱ་སྟོང་ཕྲག་དུ་མ་དང་ལྷན་ཅིག་ཀླུའི་རྒྱལ་པོ་ཨེ་ལའི་འདབ་མའང་ཀླུ་བྱེ་བ་ཁྲག་ཁྲིག་བརྒྱ་སྟོང་ཕྲག་དུ་མ་དང་ལྷན་ཅིག་ཏུ་བཅོམ་ལྡན་འདས་ག་ལ་བ་དེར་དོང་སྟེ་ལྷགས་ནས་བཅོམ་  
ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་ཕྱོགས་གཅིག་ཏུ་འཁོད་པ་དེ་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་པར་  
མཛད་དོ། །ཡང་དེའི་ཚེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི། འདི་ནས་སྟེང་དུ་ཚངས་པའི་འཇིག་རྟེན་མན་ཆད་ཐ་ན་འཁང་བའི་རྩེ་མོ་གཟུགས་པའི་ས་ཁྱོན་ཙམ་  
ཡང་དབང་ཆེ་བ་དབང་ཚེ་བར་གྲགས་པའི་ལྷ་དང། ཀླུ་དང་གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་རྣམས་ཀྱིས་མ་གང་  
  
  
།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་སྟན་ལས་ལངས་ནས་བླ་གྲོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་  
བཙུགས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། གལ་ཏེ་ཞུས་ནས་ཞུ་བ་ལུང་བསྟན་པའི་སླད་དུ་  
བཅོམ་ལྡན་འདས་ཀྱིས་བདག་ལ་སྐབས་ཕྱེ་ན། བདག་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཕྱོགས་འགའ་ཞིག་ཞུའོ། །དེ་སྐད་  
ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་ལ་འདི་སྐད་ཅེས་བཀའ་སྩལ་ཏོ། །བཟང་སྐྱོང། དེ་བཞིན་གཤེགས་པ་དགྲ་བཅོམ་པ་  
ཡང་དག་པར་རྫོགས་པའི་སངས་རྒྱས་ལ་ཁྱོད་ཅི་དང་ཅི་འདོད་པ་དྲིས་ཤིག་དང། དྲིས་པ་དེ་དང་དེ་ལུང་བསྟན་པས་ངས་ཁྱོད་ཀྱི་སེམས་རངས་པར་བྱའོ། །དེ་སྐད་ཅེས་བཀའ་སྩལ་པ་དང། བྱང་  
ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོས་ཏིང་ངེ་འཛིན་  
གང་ལ་གནས་ན། ཐོས་པ་རྒྱ་མཚོ་འདྲ་བ་དང། ཐོས་པ་བསགས་པ་རྣམས་སུ་གྱུར་པ་དང། ནེ་མ་ནུར་མ་མཆིས་པ་དང། ཐེ་ཚོམ་མ་མཆིས་པ་དང། ཡིད་གཉིས་མ་མཆིས་པ་རྣམས་སུ་  
  
  
༄༅། །འགྱུར་བ་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་མི་ཉམས་ཤིང་ཡོངས་སུ་མི་ཉམས་པ་རྣམས་སུ་འགྱུར་པ་དང། མི་དལ་བ་རྣམས་  
སུ་མི་སྐྱེ་བ་དང། སྐྱེ་བ་དྲན་པ་རྣམས་སུ་འགྱུར་བ་དང། ཐ་ན་རྨི་ལམ་དུའང་དེ་བཞིན་གཤེགས་པ་མཐོང་བ་དང་མི་འབྲལ་བ་རྣམས་སུ་འགྱུར་བ་དང། གཟུགས་བཟང་ཞིང་མཛེས་  
ལ་བལྟ་ན་སྡུག་ཅིང་ཁ་དོག་བཟང་པོ་རྒྱས་པ་མཆོག་དང་ལྡན་པ་རྣམས་སུ་འགྱུར་བ་དང། རིགས་མཐོ་བ་དང་རིགས་ཆེ་བ་རྣམས་སུ་འགྱུར་བ་དང། གཡོག་འཁོར་མང་ཞིང་གཡོག་  
འཁོར་མི་ཕྱེད་པ་རྣམས་སུ་འགྱུར་བ་དང། རྟོགས་པ་དང་ལྡན་པ་རྣམས་སུ་འགྱུར་བ་དང། དྲན་པ་དང་ལྡན་པ་རྣམས་སུ་འགྱུར་བ་དང། བློ་གྲོས་དང་ལྡན་པ་རྣམས་སུ་འགྱུར་བ་དང་  
དཔལ་དང་ལྡན་པ་རྣམས་སུ་འགྱུར་བ་དང། བརྟན་པ་དང་ལྡན་པ་རྣམས་སུ་འགྱུར་བ་དང། རྫུ་འཕྲུལ་དང་ལྡན་པ་རྣམས་སུ་འགྱུར་བ་དང། ཤེས་རབ་དང་ལྡན་པ་རྣམས་སུ་འགྱུར་བ་  
དང། བསོད་ནམས་དང་ལྡན་པ་རྣམས་སུ་འགྱུར་བ་དང། ངོ་ཚར་ཤེས་ཤིང་ཁྲེལ་ཡོད་པ་དང་ལྡན་པ་རྣམས་སུ་འགྱུར་བ་དང། ང་རྒྱལ་བཅག་པ་རྣམས་སུ་འགྱུར་བ་དང། བྱམས་པ་  
ལ་གནས་པ་རྣམས་སུ་འགྱུར་བ་དང། ཡེ་ཤེས་དང་ལྡན་པ་རྣམས་སུ་འགྱུར་བ་དང། བློ་དང་ལྡན་པ་རྣམས་སུ་འགྱུར་པ་དང། བརྩོན་འགྲུས་དང་ལྡན་པ་རྣམས་སུ་འགྱུར་བ་དང་  
  
  
དོན་གྱི་རྗེས་སུ་འགྲོ་བ་རྣམས་སུ་འགྱུར་བ་དང། ཆོས་ཀྱི་རྗེས་སུ་འགྲོ་བ་རྣམས་སུ་འགྱུར་བ་དང། ཞི་གནས་ཀྱི་རྗེས་སུ་འགྲོ་བ་རྣམས་སུ་འགྱུར་བ་དང་ལྷག་  
མཐོང་གི་རྗེས་སུ་འགྲོ་བ་རྣམས་སུ་འགྱུར་བ་དང། བསམ་གཏན་གྱི་རྗེས་སུ་འགྲོ་བ་རྣམས་སུ་འགྱུར་བ་དང། ཏིང་ངེ་འཛིན་གྱི་རྗེས་སུ་འགྲོ་བ་རྣམས་སུ་འགྱུར་བ་དང། ཤེས་རབ་ཀྱི་རྗེས་སུ་  
འགྲོ་བ་རྣམས་སུ་འགྱུར་བ་དང། སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་ཆོས་རྣམས་ཀྱིས་མི་སྐྲག་མི་དངང་དངང་པར་མི་འགྱུར་བ་རྣམས་སུ་འགྱུར་བ་དང། གཡང་  
ས་ཆེན་པོར་མི་ལྟུང་བའི་སྟེང་དུ་ཆོས་རབ་ཏུ་འཛིན་པ་དང་ཆོས་སྨྲ་བ་ཆེན་པོ་རྣམས་སུ་འགྱུར་བ་དང། སངས་རྒྱས་ཀྱི་ཞིང་གང་དང་གང་དུ་སྐྱེ་བར་སེམས་ཀྱིས་སྨོན་པ་དེ་དང་དེར་སྐྱེ་བ་དང། མུ་  
སྟེགས་ཅན་གྱི་གནས་ཐམས་ཅད་ཀྱིས་ཡོངས་སུ་མི་ཟིན་པ་རྣམས་སུ་འགྱུར་བ་དང། རྒྱུའི་སྟོབས་ཅན་རྣམས་སུ་འགྱུར་གྱི་རྐྱེན་གྱི་སྟོབས་ཅན་རྣམས་སུ་མི་འགྱུར་བ་དང། བསམ་པའི་སྟོབས་  
ཅན་རྣམས་སུ་འགྱུར་བ་དང། སྦྱོར་བའི་སྟོབས་ཅན་རྣམས་སུ་འགྱུར་བ་དང། དབང་པོའི་སྟོབས་ཅན་རྣམས་སུ་འགྱུར་བ་དང། དམིགས་པའི་སྟོབས་ཅན་རྣམས་སུ་འགྱུར་བ་དང། ངེས་པར་  
སེམས་པའི་སྟོབས་ཅན་རྣམས་སུ་འགྱུར་བ་དང། ཞི་གནས་ཀྱི་སྟོབས་ཅན་རྣམས་སུ་འགྱུར་བ་དང། རྣམ་པར་ལྟ་བའི་སྟོབས་ཅན་རྣམས་སུ་འགྱུར་བ་དང། མོས་པའི་སྟོབས་ཅན་རྣམས་སུ་  
  
  
༄༅། །འགྱུར་བ་དང། སྨོན་ལམ་གྱི་སྟོབས་ཅན་རྣམས་སུ་འགྱུར་བ་དང། བསམ་པ་ཡོངས་སུ་མི་ཟད་པ་རྣམས་སུ་འགྱུར་བ་དང། ཐོས་པ་རྒྱ་མཚོ་དང་མཚུངས་པས་  
རྒྱ་མཚོ་ཆུ་གཏེར་ལྟ་བུ་རྣམས་སུ་འགྱུར་བ་དང། དཀར་པོའི་ཆོས་ཡོངས་སུ་རྫོགས་པས་ཟླ་བ་ལྟ་བུ་རྣམས་སུ་འགྱུར་བ་དང། མི་ཤེས་པའི་མུན་པ་བསལ་བས་ཉི་མ་ལྟ་བ་རྣམས་སུ་འགྱུར་  
བ་དང། སྣང་བར་བྱེད་པས་མར་མེ་ལྟ་བུ་རྣམས་སུ་འགྱུར་བ་དང་ཤིན་ཏུ་མི་གོས་པས་བར་སྣང་ལྟ་བུ་རྣམས་སུ་འགྱུར་བ་དང། སེམས་ནམ་མཁའ་དང་མཚུངས་པས་མི་གནས་  
པ་རྣམས་སུ་འགྱུར་བ་དང། ཆོས་ཐམས་ཅད་ངེས་པར་རྟོགས་པས་རྡོ་རྗེ་ལྟ་བུ་རྣམས་སུ་འགྱུར་བ་དང། མཐུ་བརྟན་པས་རི་ལྟ་བུ་རྣམས་སུ་འགྱུར་བ་དང། མི་གཡོ་བས་བརྟན་པའི་  
ཆོས་ཅན་རྣམས་སུ་འགྱུར་བ་དང། ལེགས་པར་གནས་པས་སྒོའི་ཐེམ་པ་ལྟ་བུ་རྣམས་སུ་འགྱུར་བ་དང། སེམས་ལས་སུ་རུང་བས་བྱི་ལའི་པགས་པ་ལྟ་བུ་རྣམས་སུ་འགྱུར་བ་དང། བྱ་  
ལྟར་གང་དང་གང་དུ་འདོད་པར་འགྲོ་བས་ཡོངས་སུ་འཛིན་པ་མ་མཆིས་པ་རྣམས་སུ་འགྱུར་བ་དང། གདོལ་བུ་ལྟ་བུར་ང་རྒྱལ་བཅག་པ་རྣམས་སུ་འགྱུར་བ་དང། གྲོང་དང། གྲོང་ཁྱེར་དང་  
གྲོང་རྡལ་དང། ཡུལ་འཁོར་དང། ཕོ་བྲང་འཁོར་ལ་མངོན་པར་དགའ་བ་མི་སྐྱེད་པ་དང། རི་དྭགས་དང། སྤྲེའུ་དང་མཚུངས་པས་དགོན་པ་ལ་མངོན་པར་དགའ་བ་རྣམས་སུ་འགྱུར་བ་དང་  
  
  
རབ་ཏུ་བྱུང་བ་རྣམས་དང་ལྷན་ཅིག་ཏུ་མི་སྟེན་པས་མ་འདྲེས་པ་རྣམས་སུ་འགྱུར་བ་དང། ཚོགས་ཡོངས་སུ་སྡུད་པས་ཚོགས་ཀྱི་སྟོན་པ་རྣམས་སུ་འགྱུར་བ་དང། སེམས་ཅན་  
ཐམས་ཅད་ཀྱིས་མི་བསྐྱོད་པ་རྣམས་སུ་འགྱུར་བ་དང། བདུད་ཐམས་ཅད་ཀྱིས་གདུལ་དཀའ་བ་རྣམས་སུ་འགྱུར་བ་དང། ཆོས་ཐམས་ཅད་ཤིན་ཏུ་ངེས་པར་ཤེས་པས་སོ་སོ་ཡང་དག་པར་རིག་  
པ་ཐོབ་པ་རྣམས་སུ་འགྱུར་བ་དང། སངས་རྒྱས་ཀྱི་ཆོས་ཐམས་ཅད་ལ་གཞན་གྱི་དྲིང་ལ་མི་འཇོག་པ་རྣམས་སུ་འགྱུར་བ་དང། བྱམས་པ་ཆེན་པོ་རབ་ཏུ་མི་གཡོ་བས་ཟིལ་གྱིས་གནོན་པར་  
དཀའ་ཞིང་བསམ་པ་བརྟན་པ་རྣམས་སུ་འགྱུར་བ་དང། དམིགས་སུ་མེད་པ་ལ་སྤྱད་ཅིང་བརྗོད་དུ་མེད་པའི་སྤྱོད་ཡུལ་དང་ལྡན་པས་ལྷག་པའི་བསམ་པ་ཟབ་པ་རྣམས་སུ་འགྱུར་བ་དང། ཆོས་ཀྱི་  
ཤུགས་ཀྱིས་དགའ་བས་བག་ཡོད་པ་མང་ཞིང་བསམ་པ་མཉེན་པ་རྣམས་སུ་འགྱུར་བ་དང། སངས་རྒྱས་ཐམས་ཅད་ལ་མཆོད་པ་དང་རིམ་གྲོའི་ལས་བགྱིད་པས་ལྷག་པའི་བསམ་པ་རྒྱ་ཆེ་བ་རྣམས་སུ་  
འགྱུར་བ་དང། དགེ་བའི་རྩ་བ་སྣ་ཚོགས་ཡང་དག་པར་སྒྲུབ་པས་ལྷག་པའི་བས་པ་སྣ་ཚོགས་རྣམས་སུ་འགྱུར་བ་དང། རྒྱན་གྱིས་བརྒྱན་པ་རྣམས་དག་པས་ལྷག་པའི་བསམ་པ་དགེ་བ་རྣམས་  
སུ་འགྱུར་བ་དང། རྫུན་དང་ཁོད་ཁྲོ་བའི་སྐྱོན་སྤངས་པས་ལྷག་པའི་བསམ་པ་བཟང་པོ་རྣམས་སུ་འགྱུར་བ་དང། ཐམས་ཅད་མཁྱེན་པའི་ཡེ་ཤེས་ཀྱི་སྣང་བ་ཐོབ་པས་ལྷག་པའི་བསམ་པ་  
  
  
༄༅། །ཡོངས་སུ་དག་པ་རྣམས་སུ་འགྱུར་བ་དང། སེམས་དང་ཞིང་ཐ་བ་མེད་ལ་ཤེས་རབ་རྒྱས་པ་ཡོངས་སུ་བཟུང་བས་ཡིད་བདེ་བའི་ལྷག་པའི་བསམ་པ་རྣམས་སུ་  
འགྱུར་བ་དང། འཇིག་རྟེན་གྱི་ཁམས་ཐམས་ཅད་རྒྱན་གྱིས་བརྒྱན་པ་རྣམ་པར་དག་པས་བཀོད་པ་ཆེན་པོ་ལ་སྤྱད་པའི་ལྷག་པའི་བསམ་པ་རྣམས་སུ་འགྱུར་བ་དང། ཉན་ཐོས་དང། རང་སངས་  
རྒྱས་ཀྱི་སེམས་ཡིད་ལ་བགྱི་བ་དང་བྲལ་བས་ཚུལ་ཁྲིམས་ཡོངས་སུ་དག་པ་རྣམས་སུ་འགྱུར་བ་དང། བརྩམས་པ་ཐམས་ཅད་ཉམས་སུ་ལོན་པས་ཡི་དམ་ལ་བརྟན་པ་རྣམས་སུ་འགྱུར་བ་དང་  
སེམས་ཅན་ཐམས་ཅད་དགེ་བའི་ཆོས་རྗེས་སུ་སྤྱོད་པའི་སྔོན་དུ་འགྲོ་བ་རྣམས་སུ་འགྱུར་བ་དང། བྱང་ཆུབ་སེམས་དཔའ་ཐམས་ཅད་ཀྱི་བསླབ་པ་རྣམས་དང། ཕ་རོལ་ཏུ་ཕྱིན་པ་རྣམས་ལ་  
ཡོངས་སུ་མི་འཇིགས་པ་རྣམས་སུ་འགྱུར་བ་དང། སངས་རྒྱས་ཀྱི་ཆོས་ཐམས་ཅད་ལ་ཕྱིར་མི་ལྡོག་པ་རྣམས་སུ་འགྱུར་བ་དང། བདུད་དང་མུ་སྟེགས་ཅན་གཞན་དང། ཕས་ཀྱི་རྒོལ་བ་  
ཐམས་ཅད་ཀྱིས་ཟིལ་གྱིས་མི་ནོན་པ་རྣམས་སུ་འགྱུར་བ་དང། ཡིད་ལ་བྱེད་པ་རྣམས་སངས་རྒྱས་ཀྱི་ཆོས་རྣམས་ལ་གཞོག་པས་ཆོས་ཐམས་ཅད་ལ་མོས་པ་རྣམས་སུ་འགྱུར་བ་དང་  
སངས་རྒྱས་ཐམས་ཅད་ལ་ཕར་འདུ་ཤེས་པ་རྣམས་སུ་འགྱུར་བ་དང་ཆོས་ཐམས་ཅད་ལ་སྣང་བ་སྐྱེས་པས་སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་རྣམས་སུ་འགྱུར་བ་དང་  
  
  
སྒྲིབ་པ་མེད་པ་རྣམས་སུ་འགྱུར་བ་དང། ཆོས་ཐམས་ཅད་ལ་རློམ་སེམས་མེད་པས་སྒྱུ་མའི་སྐྱེས་བུ་རྣམས་སུ་འགྱུར་བ་དང། མ་  
སྐྱེས་མ་འོངས་ཤིང་འགྲོ་བ་མེད་པའི་ཆོས་དང་ལྡན་པས་སྤྲུལ་པ་ལྟ་བུ་རྣམས་སུ་འགྱུར་བ་དང། དུས་གསུམ་ལ་རྟོག་པས་རྨི་ལམ་ལྟ་བུ་རྣམས་སུ་འགྱུར་བ་དང། འཇིག་རྟེན་གྱི་ཁམས་ཐམས་  
ཅད་དུ་རང་གི་ལུས་ཡང་དག་པར་སྟོན་པས་གཟུགས་བརྙན་ལྟ་བུ་རྣམས་སུ་འགྱུར་བ་དང། འཕོ་བ་མེད་ཅིང་མི་གནས་ལ་རྟེན་པ་མེད་པའི་ཆོས་ཅན་པས་བྲག་ཅ་ལྟ་བུ་རྣམས་སུ་འགྱུར་བ་དང་  
འཆི་འཕོ་བ་དང། སྐྱེ་བ་ཐམས་ཅད་ལ་གྲིབ་མ་ལྟ་བུ་རྣམས་སུ་འགྱུར་བ་དང། དངོས་པོའི་འདུ་ཤེས་སྤངས་པས་དངོས་པོ་མེད་པར་ཤེས་པ་ལ་གནས་པ་རྣམས་སུ་འགྱུར་བ་དང་  
གཉིས་ལ་ཀུན་ཏུ་སྤྱོད་པ་མེད་པས་མཚན་ཉིད་མེད་པའི་ཆོས་ལ་གཞོལ་བ་རྣམས་སུ་འགྱུར་བ་དང། བྱང་ཆུབ་ཀྱི་སེམས་ཚད་མེད་པས་ཆོས་ཀྱི་དབྱིངས་ཀྱི་མཐས་གཏུགས་པ་རྣམས་སུ་  
འགྱུར་བ་དང། སེམས་ཀྱི་རྒྱུད་མི་གཡོ་བས་འཇིག་རྟེན་གྱི་ཁམས་ཐམས་ཅད་དུ་མི་གཡོ་བ་རྣམས་སུ་འགྱུར་བ་དང། སངས་རྒྱས་ཀྱི་ཞིང་ཐམས་ཅད་ལ་མི་ཆགས་པའི་སྤྱོད་ཡུལ་དང་  
ལྡན་པ་རྣམས་སུ་འགྱུར་བ་དང། ཆོས་ཐམས་ཅད་ཀྱི་ཚིག་རབ་ཏུ་དབྱེ་བ་ལ་མཁས་པས་གཟུངས་ཀྱི་སྒོ་རྣམས་སུ་ཞུགས་པ་རྣམས་སུ་འགྱུར་བ་དང། སངས་རྒྱས་ཀྱི་ཆོས་ཐམས་ཅད་ཀྱི་  
  
  
༄༅། །སྣོད་དུ་གྱུར་བས་ཆོས་ཀྱི་སྣོད་རྣམས་སུ་འགྱུར་བ་དང་སངས་རྒྱས་ཀྱི་གཟི་བརྗིད་ཀྱིས་བརྟན་པས་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་  
བརླབས་པ་རྣམས་སུ་འགྱུར་བ་དང། ཁྱུ་མཆོག་དང་སེངྒེའི་སྒྲ་སྒྲོག་པས་བག་ཚ་བ་མེད་པ་རྣམས་སུ་འགྱུར་བ་དང། འཇིག་རྟེན་ཐམས་ཅད་ལ་ཡང་དག་པར་དགའ་བར་བྱེད་པས་  
འཇིགས་པ་མེད་པ་རྣམས་སུ་འགྱུར་བ་དང། སངས་རྒྱས་ཐམས་ཅད་དང་མཉམ་པས་རྨོངས་པ་མེད་པ་རྣམས་སུ་འགྱུར་བ་དང། ཆོས་ཐམས་ཅད་གཞན་གྱི་དྲིང་མི་འཇོག་ཅིང་ཐེ་  
ཚོམ་དང་བྲལ་བས་དེ་བཞིན་ཉིད་རབ་ཏུ་རྟོགས་པ་རྣམས་སུ་འགྱུར་བ་དང། དྲིས་པ་ཐམས་ཅད་ལུང་བསྟན་པ་ལ་སྲིད་པ་དང་དུས་གསུམ་སྟོན་ནུས་པ་རྣམས་སུ་འགྱུར་བ་དང། སྙིང་རྗེ་  
ཆེན་པོ་ཐོབ་པས་ཕན་པ་འདོད་པ་རྣམས་སུ་འགྱུར་བ་དང། ཆོས་སྟོན་པ་ལ་ངལ་བ་མེད་པ་རྣམས་སུ་འགྱུར་བ་དང། སེམས་ཅན་ཐམས་ཅད་ཡོངས་སུ་མི་གཏོང་བ་ལ་གནས་པ་རྣམས་སུ་  
འགྱུར་བ་དང། སྒྱུ་མེད་པས་གཡོ་མེད་པ་རྣམས་སུ་འགྱུར་བ་དང་འཇིག་རྟེན་ཐམས་ཅད་ཀྱི་སྒྲོན་མར་གྱུར་པས་དྲང་པོ་རྣམས་སུ་འགྱུར་བ་དང། ཁམས་གསུམ་ཐམས་ཅད་ན་ཚད་  
མེད་པ་རྣམས་སུ་འགྱུར་བ་དང། ཐ་སྙད་ཙམ་དུ་རྣམ་པར་དཔྱོད་པས་ཉོན་མོངས་པ་མེད་པ་ལ་གནས་པ་རྣམས་སུ་འགྱུར་བ་དང། གཞི་མེད་པ་ལ་དགའ་བས་མ་འདྲེས་པར་གནས་པ་  
  
  
རྣམ་པར་མི་རྟོག་པའི་ཆོས་ཅན་པས་ཡང་དག་པའི་མཐའ་ལ་གནས་པ་རྣམས་སུ་འགྱུར་བ་དང། ཐེག་པ་ཆེན་པོ་ལ་སེམས་ཅན་ཐམས་ཅད་གཞོག་པས་ཐམས་ཅད་  
མཁྱེན་པའི་གཏམ་ཡང་དག་པར་སྟོན་པ་རྣམས་སུ་འགྱུར་བ་དང་འཇིགས་ཤིང་སྤུ་ཟིང་ཞེས་བྱེད་པ་ཐམས་ཅད་དང་བྲལ་བས་མི་འཇིགས་པ་ཐོབ་པ་རྣམས་སུ་འགྱུར་བ་དང། མདོ་སྡེའི་  
ཆོས་ཀྱི་རྣམ་གྲངས་ཐམས་ཅད་ལ་དེ་བཞིན་གཤེགས་པའི་དགོངས་ཏེ་གསུངས་པ་ལ་མཁས་པ་རྣམས་སུ་འགྱུར་བ་དང། འཁོར་ཐམས་ཅད་ཀྱི་ནང་དུ་ཉེ་བར་འགྲོ་བས་བཞིན་ཀུན་ཏུ་  
སྟོན་པ་རྣམས་སུ་འགྱུར་བ་དང། ཐེག་པ་ཆེན་པོ་ལ་འཇིག་རྟེན་ཐམས་ཅད་ཀྱིས་མཆོད་ཅིང་ཐམས་ཅད་མཁྱེན་པ་ལྟར་བསོད་ནམས་ཀྱི་བདག་པོ་རྣམས་སུ་འགྱུར་བ་དང། འཇིག་རྟེན་  
པ་ཐམས་ཅད་ཀྱི་སྦྱིན་གནས་སུ་གྱུར་པས་ཡོན་ཏན་ཟད་མི་ཤེས་པ་རྣམས་སུ་འགྱུར་བ་དང། དེ་བཞིན་གཤེགས་པའི་ཞབས་ཀྱི་དྲུང་དུ་དགའ་བ་དང། དད་པ་ཆེན་པོ་རབ་ཏུ་རྙེད་པ་རྣམས་  
སུ་འགྱུར་བ་དང། སངས་རྒྱས་ཀྱི་ཆོས་ཐམས་ཅད་ཡོངས་སུ་དྲི་བ་ལ་དགེ་བའི་སྤོབས་པ་ཅན་རྣམས་སུ་འགྱུར་བ་དང། འཁོར་གྱི་ནང་དུ་འཇིགས་ཤིང་བག་ཚ་བ་སྤངས་པས་ཡིད་སྤ་མི་  
འགོང་བ་རྣམས་སུ་འགྱུར་བ་དང། ཕས་ཀྱི་རྒོལ་བ་ཐམས་ཅད་ཚར་གཅོད་པས་སྨྲ་བའི་སྟག་ལྟ་བུ་རྣམས་སུ་འགྱུར་བ་དང། ཕ་རོལ་གྱི་ཕྱོགས་ཐམས་ཅད་འཇོམས་པས་དམ་བཅས་པ་  
  
  
༄༅། །མ་ཉམས་པ་རྣམས་སུ་འགྱུར་བ་དང། སངས་རྒྱས་ཐམས་ཅད་ཀྱིས་གནང་བས་ཆོས་ཀྱི་འབེལ་བའི་གཏམ་གཏན་ལ་འབེངས་པའི་ཕྱིར་སེངྒེའི་སྒྲ་སྒྲོག་ཅིང་  
སེངྒེའི་ཁྲི་ལ་འདུག་པ་མང་བ་རྣམས་སུ་འགྱུར་བ་དང། ཡང་དག་པར་བརྗོད་པ་ལ་འཇུག་པ་ཐམས་ཅད་རབ་ཏུ་རྟོག་པས་འཇིག་རྟེན་རྒྱང་པན་པ་ཐམས་ཅད་མ་བསྟན་པ་རྣམས་སུ་འགྱུར་  
བ་དང། སངས་རྒྱས་སུ་འགྱུར་བའི་རྒྱུ་ལ་གནས་པས་དམ་པའི་ཆོས་སྨྲ་བ་རྣམས་སུ་འགྱུར་བ་དང། དེ་བཞིན་གཤེགས་པའི་ཞབས་འབྲིང་བགྱིད་པས་ཆོས་འདོད་པ་རྣམས་སུ་  
འགྱུར་བ་དང། དགེ་བའི་བཤེས་གཉེན་ལ་བསྙེན་བཀུར་བགྱིད་པ་ལ་མི་སྐྱོ་བ་རྣམས་སུ་འགྱུར་བ་དང། ཕྱོགས་བཅུར་རྣམ་པར་རྒྱུ་བས་གནས་མ་མཆིས་པ་རྣམས་སུ་འགྱུར་བ་དང་  
སེམས་ཅན་ཐམས་ཅད་ཡོངས་སུ་སྨིན་པར་བགྱིད་པའི་སྨོན་ལམ་འདེབས་པ་རྣམས་སུ་འགྱུར་བ་དང། རིན་པོ་ཆེའི་མཆོག་ལ་ངལ་སོས་པར་བགྱིད་པ་ལ་མཁས་པས་ཆོས་ཀྱི་རྒྱ་  
མཚོར་ཞུགས་པ་རྣམས་སུ་འགྱུར་བ་དང། འཇིག་རྟེན་གྱི་ཁམས་ཐམས་ཅད་རྣམ་པ་སྣ་ཚོགས་ཀྱིས་བརྒྱན་པས་འཇིག་རྟེན་གྱི་ཁམས་ཐམས་ཅད་མི་གཡོ་བ་རྣམས་སུ་འགྱུར་བ་དང་  
སངས་རྒྱས་ཀྱི་ཆོ་འཕྲུལ་གྱིས་རྣམ་པར་རོལ་པ་སྤྱོད་པས་ཆོ་འཕྲུལ་ཆེན་པོ་མྱོང་བ་རྣམས་སུ་འགྱུར་བ་དང། སངས་རྒྱས་བལྟ་བ་སེམས་ཀྱི་སྐད་ཅིག་གཅིག་ལ་རག་ལས་པ་རྣམས་སུ་འགྱུར་  
  
  
ཆོས་ལ་གུས་པ་རྙེད་པས་ཡེ་ཤེས་ཀྱིས་བསྐོར་བ་རྣམས་སུ་འགྱུར་བ་དང། ཆོས་ཀྱི་སྐུ་དང་འདྲ་བར་རྟོགས་པས་ནམ་མཁའ་ལྟ་བུ་རྣམས་སུ་འགྱུར་བ་དང། སངས་རྒྱས་ཀྱི་གདུང་མི་  
ཆད་པར་བགྱིད་པས་བྱང་ཆུབ་སེམས་དཔའ་རྣམས་ལ་ཡང་དག་པར་འཛིན་དུ་འཇུག་པ་རྣམས་སུ་འགྱུར་བ་དང། བྱང་ཆུབ་སེམས་དཔའི་སྤྱོད་པ་ཐམས་ཅད་རྒྱུན་མི་གཅོད་པ་རྣམས་སུ་འགྱུར་  
བ་དང། ལེགས་པར་གནས་ཤིང་མྱུར་བའི་ཅད་ཤེས་པས་གོ་ཆ་ཆེན་པོ་བགོས་པ་རྣམས་སུ་འགྱུར་བ་དང། དེ་བཞིན་གཤེགས་པ་སྟོབས་བཅུའི་ས་ལ་ཐམས་ཅད་མཁྱེན་པ་ཉིད་དུ་དབང་བསྐུར་  
བས་དབང་བསྐུར་བ་རྣམས་སུ་འགྱུར་བ་དང། བགྲང་བའི་ཚུལ་གྱིས་ཆོ་ག་ཤེས་པས་འདུ་ཤེས་ཀྱི་རྣམ་པ་ཐམས་ཅད་རབ་ཏུ་རྟོགས་པ་རྣམས་སུ་འགྱུར་བ་དང། གྲངས་ཀྱི་རྣམ་པ་ཐམས་ཅད་ཉེ་བར་  
རྟོགས་པས་འཇིག་པ་དང། འཆགས་པ་ཐམས་ཅད་ལ་མཁས་པ་རྣམས་སུ་འགྱུར་བ་དང། གཏོང་བ་ཐམས་ཅད་ལ་ནན་ཏན་བགྱིད་པས་མི་གནས་ཤིང་ལེན་པ་མ་མཆིས་པ་རྣམས་སུ་འགྱུར་བ་  
དང། འགྱོང་པ་མེད་པའི་སྦྱིན་བདག་ཆེན་པོར་གྱུར་པས་གཏོང་བ་ལ་མཁས་པ་རྣམས་སུ་འགྱུར་བ་དང། སྲིད་པའི་འགྲོ་བ་ཐམས་ཅད་ཀྱི་སྐྱེ་བའི་གནས་རྣམས་དོན་དུ་མི་གཉེར་བ་རྣམས་སུ་  
འགྱུར་བ་དང། འཇིག་རྟེན་གྱི་ཁམས་གཞན་ན་བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཞིང་དག་མཐོང་ཞིང་ཆོས་ཀྱང་ཉན་ལ། དེའང་འཛིན་ཅིང་མི་བསྐྱུད་  
  
  
༄༅། །ལ་ལྔ་མངོན་པར་ཤེས་པའང་མ་ལགས། དྲུག་མངོན་པར་ཤེས་པའང་མ་ལགས་ཤིང། བྱང་ཆུབ་སེམས་དཔའ་དེ་རྣམས་འཇིག་རྟེན་གྱི་ཁམས་དེ་ནས་ཤི་འཕོས་  
ཏེ་སངས་རྒྱས་ཀྱི་ཞིང་དེ་དག་ན་གནས་པའང་མ་ལགས་ལ། བྱང་ཆུབ་སེམས་དཔའ་དེ་རྣམས་འཇིག་རྟེན་གྱི་ཁམས་འདི་ཉིད་ན་གནས་བཞིན་དུ་སངས་རྒྱས་རྣམས་ཀྱང་མཐོང་ལ་ཆོས་  
ཀྱང་ཉན་ཅིང། དེ་ཐམས་ཅད་ཀྱང་ཀུན་ཏུ་འཛིན་ཏེ། ཇི་ལྟར་བདག་ད་ལྟར་བཅོམ་ལྡན་འདས་ཀྱི་སྤྱན་སྔ་ན་མཆིས་པ་བཞིན་དུ་ཐེ་ཚོམ་དང། ནེམ་ནུར་མ་མཆིས་པ་དེ་བཞིན་དུ་  
བྱང་ཆུབ་སེམས་དཔའ་དེ་རྣམས་ཀྱང་ཐ་ན་རྨི་ལམ་ནའང་སངས་རྒྱས་མཐོང་ཞིང། ཆོས་ཉན་པ་དང་མི་འབྲལ་བ་རྣམས་སུ་འགྱུར་བའི་ཏིང་ངེ་འཛིན་གང་ལགས། བཟང་སྐྱོང་གིས་ཞུས་  
པའི་ཏིང་ངེ་འཛིན་གྱི་ལེའུ་སྟེ་དང་པོའོ།། །།དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་ལ་འདི་སྐད་  
ཅེས་བཀའ་སྩལ་ཏོ། །བཟང་སྐྱོང། ལེགས་སོ། །ལེགས་སོ། །ཡང་བཟང་སྐྱོང། ཁྱོད་སྐྱེ་བོ་མང་པོ་ལ་ཕན་པ་དང། སྐྱེ་བོ་མེད་པོ་ལ་བདེ་བ་དང། འཇིག་རྟེན་ལ་སྙིང་བརྩེ་བ་དང། སྐྱེ་བོ་  
ཕལ་པོ་ཆེ་དང། ལྷ་དང། མི་རྣམས་ཀྱི་དོན་དང། ཕན་པ་དང་བདེ་པའི་ཕྱིར་ཞུགས་ཤིང། བཟང་སྐྱོང། ཁྱོད་དེ་ལྟར་དེ་བཞིན་གཤེགས་པ་ལ་དོན་འདི་འདྲི་བར་སེམས་པ་ལེགས་སོ།།  
  
  
ཁྱོད་ནི། སྔོན་གྱི་རྒྱལ་བ་ལ་བྱ་བ་བྱས་ཤིང་དགེ་བའི་རྩ་བ་བསྐྱེད་པ། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་མང་པོ་ལ་བསྙེན་བཀུར་བྱས་པ། ཆོས་དོན་དུ་གཉེར་བ་ཆོས་  
འདོད་པ། མི་དམིགས་པ། ཚངས་པར་སྤྱོད་པ། བྱང་ཆུབ་སེམས་དཔའ་རྣམས་ལ་ཡང་དག་པར་སློབ་པར་བྱེད་པ། བྱང་ཆུབ་སེམས་དཔའ་རྣམས་ཡང་དག་པར་དགའ་བར་བྱེད་པ། བྱང་  
ཆུབ་སེམས་དཔའ་རྣམས་ལ་སྟོན་པ། བྱང་ཆུབ་སེམས་དཔའ་རྣམས་ལ་ཡང་དག་པར་འཛིན་དུ་འཇུག་པ། བྱང་ཆུབ་སེམས་དཔའ་རྣམས་ལ་ཡང་དག་པར་གཟེངས་བསྟོད་པ། བྱང་ཆུབ་  
སེམས་དཔའ་རྣམས་ལ་ལུང་འབོགས་པ། བྱང་ཆུབ་སེམས་དཔའ་རྣམས་ལ་སྒྲུབ་པར་བྱེད་པ། བྱང་ཆུབ་སེམས་དཔའ་རྣམས་ལ་ཕན་པར་འདོད་པ། སྙིང་རྗེ་ཆེ་བ། སེམས་ཅན་ཐམས་  
ཅད་ལ་སེམས་མཉམ་པ། སེམས་ཀྱི་དབང་ཐམས་ཅད་ཀྱི་དམ་པའི་ཕ་རོལ་ཏུ་སོན་པ། སངས་རྒྱས་མཐོང་བ། སྨོན་ལམ་རྒྱ་ཆེ་བ། སྤྱོད་ཡུལ་ཟབ་པ། ཐམས་ཅད་མཁྱེན་པ་སེམས་པ་  
བྱང་ཆུབ་ཡང་དག་པར་འཛིན་པ། དེ་བཞིན་གཤེགས་པའི་གདུང་སྟོན་པ། བྱང་ཆུབ་ཀྱི་སེམས་རྡོ་རྗེ་ལྟ་བུ་དང་མཉམ་ཞིང་མཚུངས་པ། སེམས་ཅན་ཐམས་ཅད་ཀྱི་བསམ་པ་ཀུན་ཏུ་སྤྱོད་པ་ལ་  
མཁས་པ། སངས་རྒྱས་ཐམས་ཅད་དང་མངོན་སུམ་དུ་གནས་པ་སྟེ་བཟང་སྐྱོང། ཁྱོད་ཀྱི་ཡོན་ཏན་བརྗོད་ན་ལྟ་མཐར་མ་ཕྱིན་ཏོ་།བཟང་སྐྱོང། ད་ལྟར་གྱི་སངས་རྒྱས་མངོན་སུམ་དུ་བཞུགས་  
  
  
༄༅། །པ་ཞེས་བྱ་བའི་ཏིང་ངེ་འཛིན་ཡོད་དེ། ཏིང་ངེ་འཛིན་དེ་བཟུང་ཞིང་མ་བརྗོད་ལ་རྣ་བླགས་ཏེ་ཉན་ཅིང་སེམས་མི་གཡེང་བ་རྙེད་ན། ཡོན་ཏན་གྱི་ཁྱད་པར་དེ་དག་  
རྙེད་པ་མི་དཀའ་བར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས་  
དེ་བས་ན། དེ་བཞིན་གཤེགས་པས་ཏིང་ངེ་འཛིན་དེ་བཤད་པར་གསོལ་དེ་ནི། སྐྱེ་བོ་མང་པོ་ལ་སྨན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་སྙིང་བརྩེ་བ་དང། སྐྱེ་བོ་  
ཕལ་པོ་ཆེ་དང། ལྷ་དང་མིའི་དོན་དང། སྨན་པ་དང་བདེ་བར་འགྱུར་ཞིང། མ་འོངས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལའང་སྣང་བ་ཆེན་པོ་བགྱིས་པར་འགྱུར་རོ།།  
དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་ལ་འདི་སྐད་ཅེས་བཀའ་སྩལ་ཏོ། །བཟང་སྐྱོང། དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་  
ཟུངས་ཤིག་དང་ངས་ཁྱོད་ལ་བཤད་དོ། །བཅོམ་ལྡན་འདས། དེ་བཞིན་ནོ། །ཞེས་གསོལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་དང། ལྷ་དང། མི་དང། ལྷ་མ་  
ཡིན་དང། དྲི་ཟར་བཅས་པའི་འཇིག་རྟེན་བཅོམ་ལྡན་འདས་ཀྱི་ལྟར་ཉན་པ་དང། བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་ཏོ། །བཟང་སྐྱོང། ཆོས་གཅིག་ལ་ཀུན་ཏུ་བསྟོན་  
  
  
ལམ་དུ་བྱས་གཞིར་བྱས། ཡང་དག་པར་བསླངས། ལེགས་པར་བྱང་བར་བྱས། ཤིན་ཏུ་ཡོངས་སུ་སྦྱངས། ཤིན་ཏུ་མཉམ་  
པར་བཞག་ཤིན་ཏུ་ཡང་དག་པར་བརྩམས་ན། ཡོན་ཏན་ཐམས་ཅད་ཁྱད་པར་དུ་འཕགས་པར་འགྱུར་རོ། །ཆོས་གཅིག་པོ་གང་ཞེ་ན། འདི་ལྟ་སྟེ། ད་ལྟར་གྱི་སངས་རྒྱས་མངོན་  
སུམ་དུ་ཞུགས་པ་ཞེས་བྱ་བའི་ཏིང་ངེ་འཛིན་ཏེ། མང་དུ་ཐོས་པ་སྔོན་དུ་འགྲོ་བའི་ཆོས་རྣམས་ཡོངས་སུ་རྫོགས་པར་འགྱུར་རོ་།བཟང་སྐྱོང། དེ་ལ་ད་ལྟར་གྱི་སངས་རྒྱས་མངོན་སུམ་  
དུ་བཞུགས་པ་ཞེས་བྱ་བའི་ཏིང་ངེ་འཛིན་དེ་གང་ཞེ་ན། འདི་ལྟ་སྟེ། སངས་རྒྱས་ལ་དམིགས་པའི་སེམས་ཡིད་ལ་བྱེད་པ། སེམས་མི་གཡེང་བ། དྲན་པ་ཉེ་བར་གནས་པ། ཤེས་རབ་  
ཐོབ་པ༑ བརྩོན་འགྲུས་མི་གཏོང་བ། དགེ་བའི་བཤེས་གཉེན་རྣམས་ལ་བསྙེན་བཀུར་བྱེད་པ། སྟོང་པ་ཉིད་ཀུན་ཏུ་སྟེན་པ། སྒོམ་པ་མང་དུ་བྱེད་པ། སྒྲིབ་པ་རྣམས་སྤོང་བ། རྨུགས་པ་  
དང་གཉིད་རྣམ་པར་སྤོང་བ། གཏམ་ཡོངས་སུ་སྤོང་བ། སྡིག་པའི་གྲོགས་པོ་རྣམས་རྣམ་པར་སྤོང་བ། དགེ་བའི་བཤེས་གཉེན་རྣམས་ལ་ངེས་པར་སྟེན་པ། དབང་པོ་རྣམས་མི་གཡེང་བ་  
ཟས་ཀྱི་ཚེད་ཤེས་པ། ནམ་གྱི་ཆ་སྟོད་དང། ཆ་སྨད་ལ་མི་ཉལ་བའི་བརྩོན་འགྲུས་དང་ལྡན་པ། གོས་དང། ཟས་དང། མལ་སྟན་དང། ན་བའི་གསོས་སྨན་དང། ཡོ་བྱད་རྣམས་ལ་མི་  
  
  
༄༅། །ཆགས་པ། དགོན་པ་ལ་གནས་པ་མི་གཏོང་བ། ལུས་ལ་ཆེད་ཆེ་བར་མི་བྱེད་པ། སྲོག་ལ་མི་ལྟ་བ། ལུས་གཏོང་པ། སེམས་ཅན་ལ་ཕན་འདོགས་པ། གཉེན་  
རྣམས་ཡོངས་སུ་སྤོང་བ། སྐྱེས་པའི་ས་རིང་དུ་བྱེད་པ། བྱམས་པ་ལ་ཀུན་ཏུ་བརྟེན་པ། སྙིང་རྗེ་ཐོབ་པ། དགའ་བ་ལ་གནས་པ། བཏང་སྙོམས་སྒོམ་པ། ཉེ་བའི་ཉོན་མོངས་པ་རྣམས་  
ཡོངས་སུ་གཏོང་པ། བསམ་གཏན་རྣམས་སྒྲུབ་ཅིང་དེ་དག་གི་རོ་མྱོང་བར་མི་བྱེད་པ། གཟུགས་ཀྱི་འདུ་ཤེས་རྣམ་པར་འཇིག་པ། མི་སྡུག་པའི་འདུ་ཤེས་རྙེད་པ། དྲན་པ་མི་གཡེང་  
བ༑ ཕུང་པོ་རྣམས་ཡོངས་སུ་མི་འཛིན་པ། ཁམས་རྣམས་ལ་རློམ་སེམས་མེད་པ། སྐྱེ་མཆེད་རྣམས་ལ་མངོན་པར་མི་ཆགས་པ། རིགས་སྨྲ་བས་སྙེམས་པར་མི་བྱེད་པ། ང་རྒྱལ་  
ཚར་གཅོད་པ། གཞན་གྱིས་རྙེད་པ་ལ་ཕྲག་དོག་མེད་པ། སེམས་ཅན་ལ་ཕན་པའི་གཞིར་གྱུར་པ། སེམས་ཅན་ཐམས་ཅད་ལ་སེམས་མཉམ་པ་སེམས་ཅན་ཐམས་ཅད་མི་  
གཏོང་བ། སེམས་ཅན་ཐམས་ཅད་ཡོངས་སུ་གྲོལ་བར་བྱེད་པ། སེམས་ཅན་ཐམས་ཅད་ལ་བདག་ཏུ་འདུ་ཤེས་པ། སེམས་ཅན་ཐམས་ཅད་ལ་མར་འདུ་ཤེས་པ། ཕར་འདུ་  
ཤེས་པ༑ བུར་འདུ་ཤེས་པ། གཉེན་དུ་འདུ་ཤེས་པ། སེམས་ཅན་ཐམས་ཅད་ལ་ཉོན་མོངས་པ་མེད་པར་འདུ་ཤེས་པ། དངོས་པོ་ཐམས་ཅད་ཡོངས་སུ་མི་འཛིན་པ། ཚུལ་ཁྲིམས་  
  
  
ཏིང་ངེ་འཛིན་ལ་ངེས་པར་སྟེན་པ་མང་དུ་ཐོས་པ་འདོད་ཅིང་དེས་ཀྱང་རློམ་སེམས་སུ་མི་བྱེད་པ། ཚུལ་ཁྲིམས་ཀྱི་ཕུང་པོ་ལ་སྐྱོན་མེད་པ། ཏིང་ངེ་འཛིན་གྱི་ཕུང་པོ་ལ་  
གཡོ་བ་མེད་པ། ཆོས་རྣམས་ལ་ཐེ་ཚོམ་མེད་པ། སངས་རྒྱས་དང་མཐུན་པ། ཆོས་མི་སྤོང་བ། དགེ་འདུན་མི་འབྱེད་པ། ཕྲ་མའི་ཚིག་སྤོང་བ། འཕགས་པ་རྣམས་ཀྱི་དྲུང་དུ་ཉེ་བར་འགྲོ་  
ཞིང་དེ་དག་ལ་བསྙེན་བཀུར་བྱེད་པ། བྱིས་པ་རྣམས་རྣམ་པར་སྤོང་བ། འཇིག་རྟེན་པའི་གཏམ་ལ་མངོན་པར་མི་དགའ་ཞིང་མི་འདོད་ལ་རིང་དུ་བྱེད་པ། འཇིག་རྟེན་ལས་འདས་པའི་གཏམ་  
ལ་མངོན་པར་དགའ་ཞིང་འདོད་ལ་འདུན་ཅིང་སྟེན་པ། གཏམ་རྒྱུད་མ་ཡིན་པ་སྤོང་བ། དགའ་བར་བྱེད་པའི་ཆོས་དྲུག་ལ་བརྟེན་པ། སྙེན་པ་རྣམས་སྨྲ་བ། སྒྲིབ་པ་ལྔ་སྤོང་བ། རྣམ་པར་  
གྲོལ་བའི་སྐྱེ་མཆེད་ལྔ་ལ་བརྟེན་པ། ཕུང་པོ་ལྔ་ཡོངས་སུ་ཤེས་པ། མི་དགེ་བ་བཅུའི་ལས་ཀྱི་ལམ་རྣམ་པར་སྤོང་བ། དགེ་བ་བཅུའི་ལས་ཀྱི་ལམ་སྒོམ་པ། སྟོབས་བཅུ་སྒྲུབ་པ། ཀུན་  
ནས་མནར་སེམས་ཀྱི་དངོས་པོ་དགུ་རྣམ་པར་སྦྱོང་བ། འདུ་ཤེས་དགུ་རྣམ་པར་འཇིག་པ། ལེ་ལོའི་དངོས་པོ་བརྒྱད་རྣམ་པར་སྤོང་བ་བརྩམ་པའི་དངོས་པོ་བརྒྱད་ལ་ངེས་པར་བརྟེན་པ། ཟིལ་  
གྱིས་གནོན་པའི་སྐྱེ་མཆེད་བརྒྱད་ལ་ཀུན་ཏུ་བརྟེན་པ། རྣམ་པར་གྲོལ་བ་བརྒྱད་སྒོམ་པ། སྐྱེས་བུ་ཆེན་པོའི་རྣམ་པར་རྟོག་པ་བརྒྱད་ཐོབ་པ། འཕགས་པའི་ལམ་ཡན་ལག་བརྒྱད་པ་དང་  
  
  
༄༅། །མཐུན་པ། བསམ་གཏན་ལ་མི་ཆགས་པ། ཐོས་པས་རློམ་སེམས་མི་བྱེད་པ། ང་རྒྱལ་བཅོམ་པ། ཆོས་ཉན་པར་འདོད་པ། ཆོས་འདོད་པ། ཆོས་དོན་དུ་  
གཉེར་བ། ཆོས་ལ་འདུན་པ། ཆོས་ལ་ཕྱོགས་པ། ཆོས་ལ་འབབ་པ་ཆོས་ལ་གཞོལ་བ། ཆོས་ལ་བརྩོན་པ། བདག་ཏུ་འདུ་ཤེས་པས་རློམ་སེམས་སུ་མི་བྱེད་པ། སེམས་ཅན་  
དུ་འདུ་ཤེས་པ་སྤོང་བ། སྲོག་ཏུ་འདུ་ཤེས་པ་མི་དམིགས་པ། གང་ཟག་ཏུ་འདུ་ཤེས་པ་ཡོངས་སུ་སྤོང་བ། ཕུང་པོར་འདུ་ཤེས་པ་རྣམ་པར་སེལ་བ། དངོས་པོར་འདུ་ཤེས་པ་ལ་  
མི་གནས་པ། མྱ་ངན་ལས་འདའ་བ་མི་འདོད་པ། ཕུང་པོ་རྣམས་མི་འདོད་པ། འཁོར་བ་ལ་མི་ཟད་པའི་འཇིགས་པར་འདུ་ཤེས་པ། ཕུང་པོ་རྣམས་ལ་གཤེད་མར་འདུ་ཤེས་པ་  
ཁམས་རྣམས་ལ་སྤྲུལ་གདུག་པར་འདུ་ཤེས་པ། སྐྱེ་མཆེད་རྣམས་ལ་གྲོང་སྟོང་བར་འདུ་ཤེས་པ། ཁམས་གསུམ་ལ་མི་བདེ་བར་འདུ་ཤེས་པ། མྱ་ངན་ལས་འདས་པ་ལ་  
ཕན་ཡོན་དུ་ལྟ་བ། འདོད་པ་རྣམས་ལ་མཆིལ་མའི་ཐལ་བ་ལྟར་སྤོང་བར་འདུ་ཤེས་པ། ཟས་ལ་མི་མཐུན་པར་འདུ་ཤེས་པ། མངོན་པར་འབྱུང་བ་ལ་གཞོལ་བ། ཁྱིམ་ན་གནས་  
པ་ལ་མངོན་པར་མི་དགའ་བ། བུ་དང་བུ་མོ་རྣམས་ལ་དགྲར་འདུ་ཤེས་པ། ཆུང་མ་ལ་སྲིན་མོར་འདུ་ཤེས་པ། སངས་རྒྱས་ཀྱི་བསྟན་པ་ལ་མི་ཕྱེད་པར་དད་པ། སེམས་ཅན་ཐམས་  
  
  
འཇིག་རྟེན་གྱི་ཁམས་ཐམས་ཅད་དུ་གནས་པ་མེད་པ། སངས་རྒྱས་ཐམས་ཅད་མངོན་སུམ་དུ་གྱུར་པ་ལེགས་པར་བསྙེན་པར་རྫོགས་ཤིང་ཚངས་པ་  
ལེགས་པར་སྤྱད་པ། ལུས་ཐམས་ཅད་རྟོགས་པ། མོས་པས་ཡོངས་སུ་དག་པ། ལྷག་པའི་བསམ་པས་དགེ་བ། སེམས་ལས་སུ་རུང་བ། མི་རིགས་པ་ལ་བརྩོན་པ་རྣམས་རྣམ་པར་སྤོང་  
བ༑ རིགས་པར་བརྩོན་པ་རྣམས་ལ་བརྩོན་པ། མཚན་མ་ཐམས་ཅད་རྣམ་པར་སེལ་བ། དུས་གསུམ་མཉམ་པ། སངས་རྒྱས་ཐམས་ཅད་རྗེས་སུ་དྲན་པ། དགེ་བའི་རྩ་བ་ཐམས་ཅད་སྐྱེད་  
པ༑ སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ། ཏིང་ངེ་འཛིན་ཐམས་ཅད་ལ་དབང་བ། སངས་རྒྱས་ཀྱི་སྐུའི་མཚན་ལ་མངོན་པར་མི་ཆགས་པ། ཆོས་ཐམས་ཅད་ལ་མཉམ་པ། འཇིག་རྟེན་  
དང་མི་རྩོད་པ། བྱ་བ་རྣམས་ལ་མི་མཐུན་པ་མེད་པ། རྟེན་ཅིང་འབྲེལ་བར་འབྱུང་བ་རྟོགས་པ། ངེས་པར་འབྱུང་བའི་ལམ་དེ་བཞིན་གཤེགས་པའི་ས་ལ་བཟོད་པ་ཐོབ་པ། ཆོས་ཀྱི་དབྱིངས་  
ལ་འཇུག་པ། ནམ་མཁའི་ཁམས་ཡོངས་སུ་ཤེས་པ། སེམས་ཅན་གྱི་ཁམས་ལ་མངོན་པར་མི་ཆགས་པ། མི་སྐྱེ་བ། མི་འགག་པ། གནས་པ་མེད་པ་མྱ་ངན་ལས་འདས་པའི་དབྱིངས་  
མངོན་སུམ་དུ་གྱུར་པ། ཤེས་རབ་ཀྱི་མིག་རྣམ་པར་སྦྱོང་བ། ཆོས་ཐམས་ཅད་ལ་གཉིས་སུ་མེད་པ། བྱང་ཆུབ་ཀྱི་སེམས་ལ་མཐའ་དང་དབུས་མེད་པ། སེམས་ཀྱི་རྒྱུད་གཅིག་ཏུ་གྱུར་པ་  
  
  
༄༅། །སངས་རྒྱས་ཐམས་ཅད་དང་ཐོགས་པ་མེད་པའི་ཡེ་ཤེས་ལ་འཇུག་པ། ཡེ་ཤེས་ལ་སྒྲིབ་པ་མེད་པ། བྱང་ཆུབ་ཀྱི་ཕྱིར་སེམས་ཡོངས་སུ་སྨིན་པ། སངས་  
རྒྱས་ཀྱི་ཡེ་ཤེས་གཞན་ལ་རག་མ་ལུས་པ། དགེ་བའི་བཤེས་གཉེན་རྣམས་ལ་སྟོན་པར་འདུ་ཤེས་པ། བྱང་ཆུབ་སེམས་དཔའ་རྣམས་ལ་མི་འབྱེད་པ། བདུད་ཀྱི་ལས་རྣམས་  
རྣམ་པར་སྤོང་བ། འགྲོ་བ་ཐམས་ཅད་སྤྲུལ་པ་དང་མཚུངས་པ། དེ་བཞིན་གཤེགས་པ་བལྟ་བ་ལ་མིག་ཡོར་དང་མཚུངས་པ། བྱང་ཆུབ་ཀྱི་སེམས་ཡོངས་སུ་ཚོལ་བ། ཕ་རོལ་ཏུ་  
ཕྱིན་པ་རྣམས་ལ་སེམས་མཉམ་པ། དེ་བཞིན་གཤེགས་པ་རྣམས་བལྟ་བ་ལ་ཡང་དག་པའི་མཐའ་དང་མཉམ་པ། སངས་རྒྱས་ཐམས་ཅད་ལ་ཡོན་ཏན་གྱི་ཆོས་ཐམས་ཅད་མཉམ་  
པ་འདི་ནི། བཟང་སྐྱོང། ད་ལྟར་གྱི་སངས་རྒྱས་མངོན་སུམ་དུ་བཞུགས་པ་ཞེས་བྱ་བའི་ཏིང་ངེ་འཛིན་ཅེས་བྱའོ། །བཟང་སྐྱོང་གིས་ཞུས་པའི་ཏིང་ངེ་འཛིན་གྱི་ལེའུ་སྟེ་གཉིས་པའོ།། །།  
བཟང་སྐྱོང། ཆོས་དེ་རྣམས་ནི། ཏིང་ངེ་འཛིན་དེ་ཡོངས་སུ་སྐྱེད་པར་འགྱུར་ཏེ། བཟང་སྐྱོང། དེ་ལ་ཏིང་ངེ་འཛིན་གང་ཆོས་དེ་རྣམས་ཀྱིས་ཡོངས་སུ་སྐྱེད་པར་འགྱུར་བའི་ཏིང་ངེ་འཛིན་དེ་གང་ཞེ་  
ན༑ འདི་ལྟ་སྟེ། ད་ལྟར་གྱི་སངས་རྒྱས་མངོན་སུམ་དུ་བཞུགས་པ་ཞེས་བྱ་བའི་ཏིང་ངེ་འཛིན་ཏོ། །བཟང་སྐྱོང། ད་ལྟར་གྱི་སངས་རྒྱས་མངོན་སུམ་དུ་བཞུགས་པ་ཞེས་བྱ་བའི་ཏིང་ངེ་འཛིན་  
  
  
བཟང་སྐྱོང། དེ་ལ་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་ཚུལ་ཁྲིམས་ཡོངས་སུ་རྫོགས་པར་སྤྱོད་པར་འགྱུར་ལ། དེས་གཅིག་པུ་དབེན་  
པར་སོང་སྟེ་འདུག་ནས་འདི་སྙམ་དུ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་ཏུ་མེད་དེ་ཕྱོགས་གང་རོལ་ན་གནས་ཏེ་འཚོ་ཞིང་  
གཞེས་ལ་ཆོས་ཀྱང་སྟོན་ཅིང་བཞུགས་པ་འདི་སྙམ་དུ་སེམས་བསྐྱེད་པར་བྱའོ། །དེས་ཇི་སྐད་དུ་ཐོས་པའི་རྣམ་པས་སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་སངས་རྒྱས་ཀྱི་ཞིང་  
བྱེ་བ་ཕྲག་འབུམ་འདས་པ་ན་འཇིག་རྟེན་གྱི་ཁམས་བདེ་བ་ཅན་ན་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་དེ། ད་ལྟར་བྱང་  
ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་ཅིང་མདུན་དུ་བདར་ཏེ་བཞུགས་སོ། །འཚོའོ། །གཞེས་སོ། །ཆོས་ཀྱང་སྟོན་ཏོ་སྙམ་དུ་ཡིད་ལ་བྱེད་དེ། དེས་ཀྱང་སེམས་མ་གཡེངས་པས་དེ་  
བཞིན་གཤེགས་པ་ཡིད་ལ་བྱེད་དོ། །བཟང་སྐྱོང། འདི་ལྟ་སྟེ། དཔེར་ན། སྐྱེས་པའམ། བུད་མེད་གང་ལ་ལ་ཞིག་ཉལ་བའི་རྨི་ལམ་དུ་གཟུགས་ཀྱི་རྣམ་པ་མཐོང་སྟེ། དངུལ་ལམ་  
གསེར་རམ། མཛའ་བཤེས་སམ། ཉེ་དུའམ། སྣག་གི་གཉེན་མཚམས་སམ་མཛའ་བོ་དང། ཡིད་དུ་འོང་བ་དང། སྡུག་པ་དང། མི་མཐུན་པ་མེད་པ་དག་མཐོང་ལ། དེ་རྨི་ལམ་  
  
  
༄༅། །ན་དེ་དག་དང་ལྷན་ཅིག་ཏུ་རྩེ་ཞིང་དགའ་ལ་དགའ་མགུར་སྤྱོད་ཅིང་སྨྲ་བ་ཀུན་ཏུ་སྨྲ་བར་རྨིས་པ་ལས་དེ་སད་ནས་ཇི་ལྟར་མཐོང་བ་དང། ཐོས་པ་དང། བྱེ་བྲག་ཕྱེད་  
པ་དང། རྣམ་པར་ཤེས་པ་དང། སྨྲས་པ་དང། ཀུན་ཏུ་སྨྲས་པ་དེ་ཐམས་ཅད་གཞན་ལའང་བརྗོད་ཅིང། དེ་རྨི་ལམ་གྱི་མཚན་མ་རྗེས་སུ་དྲན་པས་མཆི་མ་ཀློག་པར་བྱེད་པ་དེ་བཞིན་དུ་  
བཟང་སྐྱོང། བྱང་ཆུབ་སེམས་དཔའ་མ། ཁྱིམ་པའམ། རབ་ཏུ་བྱུང་བའང་རུང་གཅིག་ཏུ་དབེན་པར་སོང་སྟེ་འདུག་ལ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་  
པའི་སངས་རྒྱས་ཚེ་དཔག་མེད་ཇི་སྐད་དུ་ཐོས་པའི་རྣམ་པས་ཡིད་ལ་བྱས་ཏེ་ཚུལ་ཁྲིམས་ཀྱི་ཕུང་པོ་ལ་སྐྱོན་མེད་ཅིང། དྲན་པ་གཡེང་བ་མེད་པར་ཉིན་ཞག་གཅིག་གམ། གཉིས་སམ་  
གསུམ་མམ། བྮིའམ། ལྔའམ། དྲུག་གམ། ཉིན་ཞག་བདུན་དུ་ཡིད་ལ་བྱའོ། །དེ་གལ་ཏེ་ཉིན་ཞག་བདུན་དུ་སེམས་མི་གཡེང་བར་དེ་བཞིན་གཤེགས་པ་ཚེ་དཔག་མེད་ཡིད་ལ་  
བྱེད་པ་དེ་ཉིན་ཞག་བདུན་ཡོངས་སུ་ཚང་སྟེ་འདས་ནས་བཅོམ་ལྡན་འདས་དེ་བཞིན་གཤེགས་པ་ཚེ་དཔག་མེད་མཐོང་ངོ། །དེ་གལ་ཏེ་ཉིན་མོ་བཅོམ་ལྡན་འདས་དེ་མ་མཐོང་ན། དེ་ཉལ་བའི་  
རྨི་ལམ་དུ་བཅོམ་ལྡན་འདས་དེ་བཞིན་གཤེགས་པ་ཚེ་དཔག་མེད་དེའི་ཞལ་སྟོན་ཏོ། །བཟང་སྐྱོང། འདི་ལྟ་སྟེ། དཔེར་ན། བུད་མེད་དམ་སྐྱེས་པ་ཉལ་བའི་རྨི་ལམ་ན་བདག་ཉིད་ཁྱིམ་ན་  
  
  
ཕྱོགས་ན་འདུག་པར་ཡང་མི་ཤེས་ཤིང། དེའི་མིག་གི་དབང་པོ་ལ་རྩིག་པས་སྒྲིབ་པར་ཡང་མི་བྱེད་མུན་པ་དང། རབ་རིབ་ཏུའང་མི་བྱེད་པ་དེ་བཞིན་དུ་  
བཟང་སྐྱོང། བྱང་ཆུབ་སེམས་དཔའ་སེམས་དཔའ་ཆེན་པོ་དེའང་ཇི་ལྟར་འཇིག་རྟེན་གྱི་བར་དག་གིས་སྒྲིབ་པར་ཡང་མི་བྱེད། རིའི་རྒྱལ་པོ་རི་རབ་དང། རིའི་རྒྱལ་པོ་ཁོར་ཡུག་དང། ཁོར་  
ཡུག་ཆེན་པོ་དང། དེ་བཞིན་དུ་གཞན་ཡང་རི་ནག་པོ་རྣམས་ཀྱིས་མིག་གི་དབང་པོ་ལ་སྒྲིབ་པར་མི་བྱེད་པ་དེ་ལྟ་དེ་ལྟར་སེམས་བསྐྱེད་དེ། བྱང་ཆུབ་སེམས་དཔའ་དེ་ལྷའི་མིག་ཐོབ་པས་དེ་  
བཞིན་གཤེགས་པ་མཐོང་བའང་མ་ཡིན། ལྷའི་རྣ་བའི་ཁམས་ཐོབ་པས། དམ་པའི་ཆོས་ཉན་པའང་མ་ཡིན། རྫུ་འཕྲུལ་གྱི་སྟོབས་ཐོབ་པས། འཇིག་རྟེན་གྱི་ཁམས་དེར་སྐད་ཅིག་ཏུ་  
འགྲོ་བའང་མ་ཡིན་གྱི། བཟང་སྐྱོང། བྱང་ཆུབ་སེམས་དཔའ་དེ་འཇིག་རྟེན་གྱི་ཁམས་འདི་ཉིད་ན་གནས་བཞིན་དུ། བཅོམ་ལྡན་འདས་དེ་བཞིན་གཤེགས་པ་ཚེ་དཔག་ཏུ་མེད་དེ་མཐོང་ཞིང་བདག་  
ཉིད་འཇིག་རྟེན་གྱི་ཁམས་དེ་ན་འདུག་པ་སྙམ་དུ་ཤེས་ལ་ཆོས་ཀྱང་ཉན་ཏོ། །འཆད་པ་ཐོས་ནས་ཀྱང་ཆོས་དེ་དག་ཀུན་འཛིན་ཏོ་།ཀུན་ཆུབ་པར་བྱེད་དོ། །འཛིན་པར་བྱེད་དོ། །བཅོམ་ལྡན་འདས་དེ་  
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་ལ་བཀུར་སྟིར་བྱེད་དོ། །བླ་མར་བྱེད་དོ། །རི་མོར་བྱེད་དོ། །མཆོད་པར་བྱེད་དོ། །བྱང་ཆུབ་སེམས་དཔའ་  
  
  
༄༅། །དེའི་ཏིང་ངེ་འཛིན་དེ་ལས་ལངས་ནས་ཀྱང་ཇི་སྐད་དུ་ཐོས་པ་དང། ཇི་ལྟར་བཟུང་བ་དང། ཇི་ལྟར་ཀུན་ཆུབ་པར་བྱེད་པའི་ཆོས་དེ་དག་གཞན་ལའང་རྒྱ་ཆེར་ཡང་  
དག་པར་འཆད་དོ།། །།བམ་པོ་གཉིས་པ། བཟང་སྐྱོང། འདི་ལྟ་སྟེ་དཔེར་ན། སྐྱེས་བུ་ཞིག་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ན་འདུག་པ་ལས་ཡངས་པ་ཅན་གྱི་གྲོང་ཁྱེར་ན་སྨད་  
ཚོང་མ་ཡིད་བཟང་ཞེས་བྱ་བ་ཞིག་ཡོད་པར་ཐོས་སོ། །སྐྱེས་བུ་གཉིས་པས་ནི། སྨད་ཚོང་མ་ཨ་མྲ་སྐྱོང་ཞེས་བྱ་བ་ཞིག་ཡོད་པར་ཐོས་སོ། །སྐྱེས་བུ་གསུམ་པས་ནི། སྔོན་གྱི་སྨད་ཚོང་  
མ་ཨུཏྤ་ལའི་མདོག་ཅེས་བྱ་བ་ཡོད་པར་ཐོས་སོ། །དེ་རྣམས་ཀྱིས་དེ་དག་ཐོས་ནས་སོ་སོར་སོ་སོ་ལ་སེམས་ཆགས་པར་གྱུར་མོད་ཀྱི། སྐྱེས་བུ་དེ་རྣམས་ཀྱིས་སྨད་ཚོང་མ་དེ་རྣམས་  
མཐོང་བ་ནི། མ་ཡིན་ཏེ། མིང་དང། གཟུགས་དང། ཁ་དོག་ཙམ་ཞིག་ཐོས་པས། འདོད་ཆགས་ཀྱི་སེམས་བསྐྱེད་པར་གྱུར་ཏོ། །དེ་དག་ཕྱི་ཕྱིར་ཞིང་དེ་ཡིད་ལ་བྱེད་བཞིན་དུ་ཉལ་  
བ་དང། རྨི་ལམ་དུའང་སྨད་ཚོང་མ་དེ་དག་གི་དྲུང་དུ་བདག་ཅག་དོང་བ་སྙམ་དུ་ཤེས་ཏེ། ཇི་ལྟར་སྐྱེས་བུ་དེ་དག་རྒྱལ་པོའི་ཁབ་ཀྱི་གྲོང་ཁྱེར་ཆེན་པོ་ན་འཁོད་ཅིང་སྔོན་མ་ཉལ་བར་དེ་ལྟ་  
ད་ལྟར་འདོད་ཆགས་དང་ལྡན་པའི་སེམས་སྐྱེད་པ་དེ་བཞིན་དུ་སྐྱེས་བུ་དེ་དག་ཉལ་ནས་ཀྱང་རྨི་ལམ་ན་སྨད་ཚོང་མ་དེ་དག་མཐོང་ཞིང་ཕན་ཚུན་སྤྲད་དེ་འཁྲིག་པའི་ཆོས་ལ་བརྟེན་ནས་  
  
  
།དེ་དག་སད་ནས་ཇི་ལྟར་མཐོང་བ་དང། ཐོས་པ་དང། ཤེས་པ་དང། རྟོགས་པའི་རྨི་ལམ་ན་མྱོང་བ་རྗེས་སུ་དྲན་ནས་བཟང་སྐྱོང་  
ཁྱོད་གང་ན་བ་དེར་དོང་སྟེ་ཕྱིན་ནས་ཁྱོད་ལ་དོན་དེ་དག་བརྗོད་དོ། །ཁྱོད་ཀྱིས་དོན་དེ་དག་ཐོས་ནས་ལུང་འདི་ཉིད་ཀྱིས་ཅི་ནས་ཀྱང་དེ་དག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་  
པར་འགྱུར་བ་དེ་ལྟ་དེ་ལྟར་ཆོས་བསྟན་ཏོ། །ངས་ཀྱང་སྐྱེས་བུ་དེ་དག་མ་འོངས་པའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལེགས་པར་སད་པ་  
ཞེས་བྱ་བ་རྣམས་སུ་འགྱུར་རོ༑ །ཞེས་ལུང་སྟོན་ཏོ། །སྐྱེས་བུ་དེ་དག་བཟོད་པ་རྙེད་ཀྱང་ང་དུང་མངོན་གྱི་མཚན་མ་དེ་དག་མཐོང་ཞིང་རྗེས་སུ་དྲན་ནོ། །བཟང་སྐྱོང། དེ་བཞིན་དུ་བྱང་ཆུབ་  
སེམས་དཔའ་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་འཛིན་འདི་དང་ལྡན་པ་དེ་ནི། འཇིག་རྟེན་གྱི་ཁམས་འདི་ཉིད་ན་འདུག་བཞིན་དུ་བཅོམ་ལྡན་འདས་དེ་བཞིན་  
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་དེ་ཐོས་སོ། །དེས་དེ་བཞིན་གཤེགས་པ་དེའི་མཚན་དང་གཟུགས་དང། ཡོན་ཏན་ཙམ་ཞིག་ཐོས་  
ནས་སེམས་མི་གཡེང་བར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚེ་དཔག་མེད་དེ་ཡང་དག་པར་རྗེས་སུ་དྲན་པར་བྱེད་དོ། །དེའི་  
  
  
༄༅། །ཕྱི་ཕྱིར་ཞིང་ཡིད་ལ་བྱེད་པས་དེ་བཞིན་གཤེགས་པ་དེ་མཐོང་ངོ། །ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་བྱང་ཆུབ་སེམས་དཔའི་ཏིང་ངེ་འཛིན་  
དེ་ལ་གནས་ཏེ། དེས་དེ་བཞིན་གཤེགས་པ་དེ་མཐོང་ནས་བཅོམ་ལྡན་འདས། ཆོས་གང་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་འཇིག་རྟེན་གྱི་ཁམས་འདིར་སྐྱེ་  
བར་འགྱུར་ཞེས་ཞུ་བ་ཞུའོ། །དེ་བཞིན་དུ་སངས་རྒྱས་ཀྱི་ཞིང་གང་དང་གང་དུ་སྐྱེ་བར་འདོད་པ་དེའི་ཚེ་དེ་བཞིན་གཤེགས་པ་ལ་ཞུའོ། །དེ་སྐད་ཞུས་ནས་བཅོམ་ལྡན་འདས་དེ་བཞིན་  
གཤེགས་པ་ཚེ་དཔག་མེད་དེས་བྱང་ཆུབ་སེམས་དཔའ་དེ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། སངས་རྒྱས་རྗེས་སུ་དྲན་པ་ཀུན་ཏུ་བསྟེན། ངེས་པར་བསྟེན་ཅིང་བསྒོམས་  
ལ་མང་དུ་བྱས་ན། འཇིག་རྟེན་གྱི་ཁམས་འདིར་སྐྱེ་བར་བྱེད་དོ་།སངས་རྒྱས་རྗེས་སུ་དྲན་པ་ཀུན་ཏུ་བསྟེན། ངེས་པར་བསྟེན་ཅིང་བསྒོམས་ལ་མང་དུ་བྱས་ན། སངས་རྒྱས་ཀྱི་ཞིང་  
འདིར་སྐྱེ་བར་འགྱུར་རོ། །རིགས་ཀྱི་བུ། དེ་ལ་སངས་རྒྱས་རྗེས་སུ་དྲན་པ་དེ་གང་ཞེ་ན། འདི་ལྟ་སྟེ། གང་དེ་བཞིན་གཤེགས་པ་ཡིད་ལ་བྱེད་པ་སྟེ། འདི་ལྟར་དེ་བཞིན་གཤེགས་  
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ་  
  
  
སངས་རྒྱས་བཅོམ་ལྡན་འདས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང། གསེར་གྱི་མདོག་ལྟ་བུའི་སྐུ་དང་ལྡན་པ། གསེར་གྱི་གཟུགས་འཚེར་ཞིང་གསལ་  
ལ་ལེགས་པར་གནས་པ་དང་འདྲ་བ། རིན་པོ་ཆེའི་མཆོད་སྡོང་ལྟར་ཤིན་ཏུ་བརྒྱན་པ། ཉན་ཐོས་ཀྱི་དགེ་འདུན་གྱི་ནང་ན་ཆོས་ཀྱང་སྟོན་ཏེ། ཅི་ནས་ཀྱང་ཆུད་མི་ཟ་བ་དེ་ལྟར་སྟོན་ཏོ། །ཅི་ཞིག་  
ཆུད་མི་ཟ་ཞེ་ན། ས་ཆུད་མི་གཟོན་ཏོ། །ཆུ་དང། མེ་དང། རླུང་དང། འབྱུང་པོ་དང། ལྷ་དང། བྲམ་ཟེ་དང། སྐྱེ་རྒུའི་བདག་པོ་ཆུད་མི་གཟོན་ཏོ། །གཟུགས་ཆུད་མི་གཟོན་ཏོ། །ཚོར་བ་དང་  
འདུ་ཤེས་དང། འདུ་བྱེད་དང། རྣམ་པར་ཤེས་པ་ཆུད་མི་གཟོན་ཏོ་།དེ་བཞིན་གཤེགས་པ་རློམ་སེམས་སུ་མི་བྱེད། མི་དམིགས། མངོན་པར་མི་ཆགས། ཡང་དག་པར་མི་ཤེས། མི་རྟོག་  
རྣམ་པར་མི་རྟོག་ཡང་དག་པར་རྗེས་སུ་མི་མཐོང་སྟེ། གང་དེ་ལྟར་དེ་བཞིན་གཤེགས་པ་མི་དམིགས་པར་ཡིད་ལ་བྱེད་པས་སྟོང་པ་ཉིད་ཀྱི་ཏིང་ངེ་འཛིན་ཐོབ་པ་དེ་ནི། སངས་རྒྱས་རྗེས་སུ་  
དྲན་པ་ཞེས་བྱ་སྟེ། བྱང་ཆུབ་སེམས་དཔའ་དེ་ཏིང་ངེ་འཛིན་དེ་བསྒོམས་ཤིང་ཏིང་ངེ་འཛིན་དེ་ལ་མཉམ་པར་བཞག་ནས་ཏིང་ངེ་འཛིན་དེ་ལས་ལངས་ཏེ་བཟང་སྐྱོང། ཁྱོད་གང་ན་བ་དེར་སོང་  
ནས་ཕྱིན་པ་དང་ཏིང་ངེ་འཛིན་དེ་བརྗོད་དོ། །བཟང་སྐྱོང། དེ་ལ་ཁྱོད་ཀྱིས་ཅི་ནས་ཀྱང་བྱང་ཆུབ་སེམས་དཔའ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་འགྱུར་བ་དེ་ལྟ་དེ་  
  
  
༄༅། །ལྟར་ཆོས་སྟོན་ཏོ། །དེ་ལ་ངས་ཀྱང་སྐྱེས་བུ་དེ་ནི། མ་འོངས་པའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤོབས་པ་རྙེད་  
པ་ཞེས་བྱ་བར་འགྱུར་རོ། །ཞེས་ལུང་སྟོན་ཏོ། །བཟང་སྐྱོང་ཁྱོད་ཉིད་དང། གནས་བརྟན་འོད་སྲུང་ཆེན་པོ་དང། བྱང་ཆུབ་སེམས་དཔའ་དབང་པོ་བྱིན་དང། བྱང་ཆུབ་སེམས་དཔའ་མཚམས་  
བཟང་དང། གཞན་ཡང་བྱང་ཆུབ་སེམས་དཔའ་གང་དག་གིས་ཏིང་ངེ་འཛིན་འདི་ཐོབ་པ་རྣམས་ཏིང་ངེ་འཛིན་འདི་ལ་དབང་དུ་གྱུར་པ་ཡིན་ཏེ། བཟང་སྐྱོང། སྔོན་བྱུང་བ་འདས་པའི་དུས་  
ན་སྐྱེས་བུ་གཅིག་ཅིག་དགོན་པའི་མྱ་ངམ་ཞིག་ཏུ་སོང་བ་དང། དེ་བཀྲེས་ཤིང་སྐོམ་ནས་རྨུགས་པ་དང། གཉིད་ཀྱིས་ནོན་ཏེ་ཉལ་བ་དང། རྨི་ལམ་ན་བཟའ་བ་དང། བཏུང་བ་  
མང་པོ་ཞིག་རྙེད་དོ། །རྙེད་ནས་ཀྱང་ཇི་ཙམ་ཆོག་པར་ཟོས་ཏེ་བཀྲེས་པ་དང། སྐོམ་པ་དེ་དག་ཀྱང་མེད་པར་གྱུར་ཏོ། །དེ་སད་པ་དང། ལུས་དང་ལྟོ་མ་རྒྱས་པར་གྱུར་ནས་དེ་འདི་སྙམ་དུ་འདི་ལྟ་སྟེ་  
རྨི་ལམ་དང་འདྲ་བ་དེ་ལྟ་བུའི་ཆོས་ཤིག་ཡོད་དོ་སྙམ་སྟེ། དེ་དེ་ལྟར་རྟོགས་པས་མི་སྐྱེ་བའི་ཆོས་ལ་བཟོད་པ་ཐོབ་པར་གྱུར་ཏོ་།བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་  
པར་གྱུར་ཏོ། །བཟང་སྐྱོང། དེ་བཞིན་དུ་བྱང་ཆུབ་སེམས་དཔའ་ཁྱིམ་པའམ། རབ་ཏུ་བྱུང་བའང་རུང། ཕྱོགས་གང་དང་གང་ན་དེ་བཞིན་གཤེགས་པ་བཞུགས་པར་ཐོས་པའི་ཕྱོགས་དེ་དང་  
  
  
དེས་སངས་རྒྱས་མཐོང་བ་ཐོབ་བོ། །དེས་དངོས་པོའི་འདུ་ཤེས་སུ་མི་བྱའི་ནམ་མཁའི་འདུ་ཤེས་སུ་བྱ་སྟེ། དེ་ནམ་མཁའི་འདུ་ཤེས་  
ལ་ཤིན་ཏུ་གནས་ཤིང་སངས་རྒྱས་ཀྱི་འདུ་ཤེས་ཤིན་ཏུ་ཡིད་ལ་བྱས་པས། དེ་བཞིན་གཤེགས་པ་བཻཌཱུརྱའི་སྐུ་གཟུགས་ལྟ་བུ་བཟང་པོ་བྱང་ཆུབ་སེམས་དཔའ་དེས་མངོན་སུམ་དུ་མཐོང་བར་  
འགྱུར་ཏེ། བྱང་ཆུབ་སེམས་དཔའ་དེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་ལྟ་བུ་དེ་མཐོང་བར་འགྱུར་རོ། །བཟང་སྐྱོང། འདི་ལྟ་སྟེ། དཔེར་ན་  
སྐྱེས་བུ་ལ་ཞིག་རང་སྐྱེས་པའི་ཡུལ་ནས་ལྗོངས་ཀྱི་ཕྱོགས་གཞན་ཞིག་ཏུ་སོང་སྟེ་ཕྱིན་པ་དང། རང་སྐྱེས་པའི་ཡུལ་དེ་རྗེས་སུ་དྲན་ནས་ཇི་ལྟར་མཐོང་བ་དང། ཐོས་པ་དང། ཤེས་པ་དང་  
རྟོགས་པའི་ཆོས་རྣམས་ཡིད་ལ་བྱེད་པ་ལས་རྨུགས་པ་དང། གཉིད་ཀྱིས་ནོན་ཏེ། དེ་ཉལ་བ་དང། རྨི་ལམ་ན་རང་སྐྱེས་པའི་ཡུལ་དུ་སོང་ནས་དེ་ན་བདག་ཉིད་འདུག་པ་སྙམ་དུ་ཤེས་ཤིང་  
ཇི་ལྟར་སྔོན་མཐོང་བ་དང། ཐོས་པ་དང། བྱེ་བྲག་ཕྱེད་པ་དང། རྣམ་པར་ཤེས་པ་དེ་དག་ཀྱང་མཐོང་ངོ། །དེ་ན་འགྲོ་ཞིང་ལྡོག་པ་དག་ཀྱང་བྱེད་དོ། །དེ་སད་པ་དང་གཉེན་འདབ་དང། མཛའ་བཤེས་  
དང། ཉེ་དུ་དང། སྣག་གི་གཉེན་མཚམས་རྣམས་ཀྱི་ནང་དུ་ང་ནི་འདི་ལྟར་སོང་སོང་ངོ། །ངས་ནི། འདི་དག་མཐོང་ངོ། །དེར་ངས་ནི། འདི་དག་མྱོང་ངོ། །ཞེས་དོན་དེ་དག་ཀྱང་བརྗོད་དོ། །བཟང་  
  
  
༄༅། །སྐྱོང༑ དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོ་ཁྱིམ་པའམ། རབ་ཏུ་བྱུང་བའང་རུང་ཕྱོགས་གང་དང་གང་ན་དེ་བཞིན་གཤེགས་པ་  
བཞུགས་པ་ཐོས་པའི་ཕྱོགས་དང་དེ་ལོགས་སུ་དྲན་པ་དང་ལྡན་ཞིང། སེམས་གཡེང་བ་མེད་པས་སངས་རྒྱས་མཐོང་བ་ཐོབ་པར་བྱ་བའི་ཕྱིར་དེ་བཞིན་གཤེགས་པ་དེ་ཡིད་ལ་བྱའོ། །  
དེ་ལྟར་བྱང་ཆུབ་སེམས་དཔའ་དེས་དེ་བཞིན་གཤེགས་པ་བཻ་ཌཱུརྱའི་སྐུ་གཟུགས་བཟང་པོར་གནས་པ་མཐོང་པར་འགྱུར་རོ། །བཟང་སྐྱོང་འདི་ལྟ་སྟེ། དཔེར་ན། དགེ་སློང་མི་སྡུག་  
པ་སྒོམ་པ་ཞིག་གིས་མདུན་ན་རྣམ་པར་བམ་པའི་གཟུགས་རྣམས་མཐོང་ཞིང་རྣམ་པར་སྔོས་པ་དང། རྣམ་བར་རྣགས་པ་དང། རྣམ་པར་དམར་བ་དང། རྣམ་པར་ཟོས་པ་དང། ཤ་  
རྣམས་པགས་པའམ། ཤ་དང་ཁྲག་མེད་པའམ། དཀར་པོའམ། ཁ་དོག་དུང་དང་འདྲ་བའམ། ཀེང་རུས་ཤིག་མདུན་དུ་མཐོང་ན། རྣམ་པར་སྔོས་པ་ནས་ཀེང་རུས་ཀྱི་བར་དུ་དེ་དག་  
གང་ནས་ཀྱང་མ་འོངས། གང་དུའང་མ་སོང་ངོ། །དེ་དག་སུས་ཀྱང་མ་བྱས། སུས་ཀྱང་མ་བགགས་ཏེ། བཟང་སྐྱོང། འོན་ཀྱང་དགེ་སློང་དེའི་སེམས་རྩེ་གཅིག་པའི་དབང་གིས་མདུན་ན་  
ཀེང་རུས་འདུག་པ་མཐོང་ངོ། །བཟང་སྐྱོང། དེ་བཞིན་དུ་སངས་རྒྱས་ཀྱིས་ཡོངས་སུ་བཟུང་བའི་བྱང་ཆུབ་སེམས་དཔའ་ཏིང་ངེ་འཛིན་འདི་ལ་གནས་པ་རྣམས་ཕྱོགས་གང་དང་གང་ན་དེ་  
  
  
རྒྱས་བཞུགས་པའི་ཕྱོགས་དེ་དང་དེ་ལོགས་སུ་སངས་རྒྱས་མཐོང་བ་འཐོབ་པར་བྱ་བའི་ཕྱིར་ཡིད་ལ་བྱེད་དོ། །ཕྱོགས་དེ་  
དང་དེ་ལོགས་སུ་ཡིད་ལ་བྱས་པས་དེས་ཕྱོགས་དེ་དང་དེ་ལོགས་སུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་མཐོང་ངོ། །དེ་ཅིའི་ཕྱིར་ཞེ་ན། བཟང་  
སྐྱོང། འདི་ལྟ་སྟེ། སངས་རྒྱས་མཐོང་བ་འཐོབ་པར་འགྱུར་བ་འདི་ནི། ཏིང་ངེ་འཛིན་འདིའི་རྒྱུ་མཐུན་པ་ཡིན་ནོ། །ཏིང་ངེ་འཛིན་འདི་ལ་གནས་པའི་བྱང་ཆུབ་སེམས་དཔའ་ནི། སངས་རྒྱས་  
ཀྱི་མཐུ་དང། རང་གིས་དགེ་བའི་རྩ་བའི་སྟོབས་བསྐྱེད་པ་དང་ཏིང་ངེ་འཛིན་ཐོབ་པའི་ཕྱིར་དང། འདི་དག་གསུམ་ཚོགས་ཤིང་འདུས་པས་དེ་བཞིན་གཤེགས་པ་རྣམས་མཐོང་ཞིང་  
སྣང་བར་འགྱུར་རོ། །བཟང་སྐྱོང། འདི་ལྟ་སྟེ། དཔེར་ན། བུད་མེད་དམ། སྐྱེས་པ་གང་ལ་ལ་མགོ་འཁྲུ་ཞིང་རྒྱན་འདོགས་པའི་རང་བཞིན་ཅན་ཞིག་ཡོད་ལ། དེ་འབྲུ་མར་དང་བའི་སྣོད་  
དམ༑ ཆུ་དང་བའི་སྣོད་དམ། ཡོངས་སུ་ཕྱིས་པའི་མེ་ལོང་གི་དཀྱིལ་འཁོར་རམ། མཐིང་བུས་བསྐུས་པའི་ས་ཕྱོགས་ལ་བདག་ཉིད་བལྟ་བར་བསམ་ནས་དེས་དེར་བདག་ཉིད་ཀྱི་  
གཟུགས་མཐོང་ན། བཟང་སྐྱོང། དེ་ལ་ཇི་སྙམ་དུ་སེམས། འབྲུ་མར་དང་པའི་སྣོད་དམ། ཆུ་དང་བའི་སྣོད་དམ། ཡོངས་སུ་ཕྱིས་པའི་མེ་ལོང་གི་དཀྱིལ་འཁོར་རམ། མཐིང་བུས་  
  
  
༄༅། །བསྐུས་པའི་ས་ཕྱོགས་དེ་ལ་གང་སྐྱེས་པའམ། བུད་མེད་ཀྱི་གཟུགས་སྣང་བ་དེ་སྐྱེས་པའམ། བུད་མེད་གང་ཡང་དེའི་ནང་དུ་སོང་བའམ། དེའི་ནང་དུ་  
ཞུགས་པ་ཡོད་དམ། བཟང་སྐྱོང་གིས་གསོལ་པ། བཙུན་པ་བཅོམ་ལྡན་འདས། དེ་ནི། མ་མཆིས་མོད་ཀྱི། བཙུན་པ་བཅོམ་ལྡན་འདས། འབྲུ་མར་དང། ཆབ་དེ་དང་ཞིང་རྙོག་  
པ་མ་མཆིས་པའམ། མེ་ལོང་གི་དཀྱིལ་འཁོར་དེ་ལེགས་པར་ཡོངས་སུ་ཕྱིས་པའམ། མཐིང་བུས་བསྐུས་པའི་ས་ཆེན་པོ་དེ་དག་པའི་སླད་དུ་གཟུགས་བརྙན་མདུན་ན་མཆིས་ཏེ། ཆབ་  
དང། འབྲུ་མར་དང། མེ་ལོང་དང། ས་ཆེན་པོ་དེ་ལས་སྐྱེས་པའམ་བུད་མེད་ཀྱི་ལུས་འབྱུང་བའང་མ་ལགས། གང་ནས་ཀྱང་མ་མཆིས་གང་དུའང་མ་མཆིས། གང་ནས་ཀྱང་མ་  
སྐྱེས༑ གང་དུའང་མ་འགགས་སོ། །བཅོམ་ལྡན་འདས་ཀྱིས་བཀའ་སྩལ་པ། བཟང་སྐྱོང། ལེགས་སོ། །ལེགས་སོ། །བཟང་སྐྱོང། ཁྱོད་ཡང་ལེགས་སོ། །བཟང་སྐྱོང། དེ་དེ་བཞིན་  
ནོ༑ ༑ཇི་སྐད་སྨྲས་པ་བཞིན་ཏེ། གཟུགས་རྣམས་ཤིན་ཏུ་ཡོངས་སུ་དག་པ་ལས་གཟུགས་བརྙན་རྣམས་སྣང་བར་འགྱུར་རོ། །དེ་བཞིན་དུ་བྱང་ཆུབ་སེམས་དཔའ་དེའང་ཏིང་ངེ་  
འཛིན་འདི་ཤིན་ཏུ་བསྒོམས་པས་ཚེགས་ཆུང་དུས་དེ་བཞིན་གཤེགས་པ་དེ་རྣམས་བྱང་ཆུབ་སེམས་དཔའ་དེས་མཐོང་ངོ། །མཐོང་ནས་ཀྱང་ཞུ་བ་ཞུ་ཞིང་ཞུས་པ་ལུང་བསྟན་  
  
  
།དེ་འདི་སྙམ་དུ་དེ་བཞིན་གཤེགས་པ་འདི་ག་ཞིག་ནས་བྱོན་ཏམ། བདག་ག་ཞིག་ཏུ་སོན་ཏམ་སྙམ་པ་ལས། དེས་དེ་བཞིན་གཤེགས་པ་དེ་གང་ནས་ཀྱང་མ་  
བྱོན་པར་རབ་ཏུ་ཤེས་སོ། །བདག་གི་ལུས་ཀྱང་གང་དུའང་མ་སོང་བར་རབ་ཏུ་འདུ་ཤེས་ནས་དེ་འདི་སྙམ་དུ་ཁམས་གསུམ་པོ་འདི་དག་ནི་སེམས་ཙམ་མོ། །དེ་ཅིའི་ཕྱིར་ཞེ་ན། འདི་ལྟར་  
བདག་ཇི་ལྟ་ཇི་ལྟར་རྣམ་པར་རྟོག་པ་དེ་ལྟ་དེ་ལྟར་སྣང་ངོ་།སེམས་དེའང་ནང་ནའང་མེད། ཕྱི་རོལ་ནའང་མེད། གཉི་ག་མེད་པར་ཡང་མི་དམིགས་ཏེ། གཞན་དུ་ན་དམིགས་པ་ལ་བརྟེན་ནས་སྐྱེའོ།།  
གང་རྟེན་ཅིང་འབྲེལ་པར་འབྱུང་བ་དེ་ནི། དངོས་པོ་མེད་པའོ་།གང་དངོས་པོ་མེད་པ་དེ་ནི། མ་སྐྱེས་པའོ། །གང་མ་སྐྱེས་པ་དེ་ནི། དམིགས་སུ་མེད་པའོ། །གང་དམིགས་སུ་མེད་པ་དེ་ནི། རང་  
བཞིན་སྟོང་པའོ། །གང་རང་བཞིན་སྟོང་པ་དེ་ནི། གདགས་སུ་མེད་པའོ། །གང་གདགས་སུ་མེད་པ་དེ་ནི། བལྟ་བའམ། རྣམ་པར་ཤེས་པའམ། ཆགས་པར་བྱ་བའམ། བསྟན་པའམ་  
ཆུད་གཟན་པར་བྱ་བའམ། རབ་ཏུ་གཞག་པར་བྱ་མི་ནུས་སོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་གསུངས་སོ་།སེམས་ཀྱིས་སངས་རྒྱས་བྱེད་པ་སྟེ། །སེམས་  
ཉིད་ཀྱིས་ཀྱང་མཐོང་བའོ། །སེམས་ཉིད་ང་ཡི་སངས་རྒྱས་ཏེ་།སེམས་ཉིད་དེ་བཞིན་གཤེགས་པའོ། །སེམས་ཉིད་ང་ཡི་ལུས་ཡིན་ཏེ་།སངས་རྒྱས་སེམས་ཀྱིས་མཐོང་བའོ། །སེམས་  
  
  
༄༅། །ཉིད་ང་ཡི་བྱང་ཆུབ་སྟེ། །སེམས་ཉིད་རང་བཞིན་མེད་པའོ། །སེམས་ཀྱིས་སེམས་ནི་མི་ཤེས་ཤིང། །སེམས་ཀྱིས་སེམས་ནི་མི་མཐོང་ངོ། །སེམས་སུ་འདུ་ཤེས་  
མི་ཤེས་ཡིན། །སེམས་སུ་མི་ཤེས་མྱ་ངན་འདའ། །ཆོས་འདི་དག་ནི་སྙིང་པོ་མེད། །རློམ་སེམས་ལས་ནི་ཀུན་བྱུང་སྟེ། །སྟོང་པ་ཉིད་ལས་གང་རློམ་པའི། །རློམ་སེམས་དེ་འདིར་སྟོང་པ་ཡིན།།  
བཟང་སྐྱོང་གིས་ཞུས་པའི་ཏིང་ངེ་འཛིན་གྱི་ལེའུ་སྟེ་གསུམ་པའོ།། །།བཟང་སྐྱོང། ཏིང་ངེ་འཛིན་དེ་ལ་གནས་པའི་བྱང་ཆུབ་སེམས་དཔའ་དེའི་ཡེ་ཤེས་ནི། དེ་ལྟ་བུ་  
ཡིན་ནོ༑ ༑བཟང་སྐྱོང། ཆོས་བཞི་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་འཛིན་འདི་འཐོབ་བོ། །བཞི་གང་ཞེ་  
ན༑ འདི་ལྟ་སྟེ། མི་འཕྲོག་པའི་དད་པ་དང། ཕྱིར་མི་ལྡོག་པའི་བརྩོན་འགྲུས་དང། གཞན་གྱི་དྲིང་ལ་མི་འཇོག་པའི་ཤེས་རབ་དང་དགེ་བའི་བཤེས་གཉེན་ལ་བསྙེན་བཀུར་བྱེད་པ་  
སྟེ༑ བཟང་སྐྱོང། ཆོས་བཞི་པོ་དེ་དག་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་འཛིན་འདི་འཐོབ་བོ། །  
བཟང་སྐྱོང། གཞན་ཡང་ཆོས་བཞི་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཏིང་ངེ་འཛིན་འདི་འཐོབ་བོ། །བཞི་གང་ཞེ་ན། འདི་ལྟ་སྟེ། ཟླ་བ་གསུམ་གྱི་བར་དུ་  
  
  
དང། ཟླ་བ་གསུམ་གྱི་བར་དུ་སེ་གོལ་བརྡབས་པ་ཙམ་ཡང་རྨུགས་པ་དང་གཉིད་ཀྱིས་མི་ནོན་པ་དང། བཤང་བ་དང། གཅི་བ་  
བྱེད་པ་མ་གཏོགས་པར་ཟླ་བ་གསུམ་གྱི་བར་དུ་བརྩོན་འགྲུས་བརྩམས་ཏེ་འཆག་པ་ལ་ཞུགས་ནས་ས་ལ་མི་འདུག་པ་དང། གཞན་དག་ལའང་ཆོས་ཀྱི་སྦྱིན་པ་རྒྱ་ཆེར་གཏོང་པའི་སྟེང་དུ་  
རྙེད་པ་དང། བཀུར་སྟི་དང། ཚིགས་སུ་བཅད་པ་ལ་མི་རེ་བ་སྟེ་བཟང་སྐྱོང། ཆོས་བཞི་པོ་དེ་དག་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཏིང་ངེ་འཛིན་འདི་འཐོབ་བོ། །  
བཟང་སྐྱོང། གཞན་ཡང་ཆོས་བཞི་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཏིང་ངེ་འཛིན་འདི་འཐོབ་བོ། །བཞི་གང་ཞེ་ན། འདི་ལྟ་སྟེ། སངས་རྒྱས་བལྟ་བར་སེམས་ཅན་  
རྣམས་ལ་སྐུལ་བ་དང། ཆོས་མཉན་པར་སེམས་ཅན་རྣམས་ལ་སྐུལ་བ་དང། བྱང་ཆུབ་ཀྱི་སེམས་སྐྱེད་པར་སེམས་ཅན་རྣམས་ལ་སྐུལ་བ་དང། ཕྲག་དོག་མེད་པ་སྟེ། བཟང་སྐྱོང་  
ཆོས་བཞི་པོ་དེ་དག་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཏིང་ངེ་འཛིན་འདི་འཐོབ་བོ། །བཟང་སྐྱོང། གཞན་ཡང་ཆོས་བཞི་དང་ལྡན་ན། བྱང་ཆུབ་སེམས་དཔའ་  
སེམས་དཔའ་ཆེན་པོ་ཏིང་ངེ་འཛིན་འདི་འཐོབ་བོ། །བཞི་གང་ཞེ་ན་འདི་ལྟ་སྟེ། ཏིང་ངེ་འཛིན་འདི་འདོད་པས། དེ་བཞིན་གཤེགས་པའི་སྐུ་གཟུགས་བྱེད་དུ་བཅུག་སྟེ། ཐ་ན་རི་མོར་ཡང་འབྲིར་འཇུག་  
  
  
༄༅། །པ་དང། ཏིང་ངེ་འཛིན་འདི་འདོད་པས། ཏིང་ངེ་འཛིན་འདི་ཡུན་རིང་དུ་གནས་པར་བྱ་བའི་ཕྱིར་ཅི་ནས་ཀྱང་ཏིང་ངེ་འཛིན་འདི་འཛིན་པར་ལེགས་པར་བྲིས་ཤིང་  
གླེགས་བམ་སྦྱིན་པ་དང། མངོན་བའི་ང་རྒྱལ་ཅན་གྱི་གང་ཟག་རྣམས་མངོན་པའི་ང་རྒྱ་མེད་པའི་ཆོས་འདི་ལྟ་སྟེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་འཇོག་པ་དང་  
དེ་བཞིན་གཤེགས་པའི་བསྟན་པ་བསྲུང་བ་དང། སྦ་བ་དང། ཡང་དག་པར་གཟུང་བའི་ཕྱིར་གནས་པ་སྟེ། བཟང་སྐྱོང། ཆོས་བཞི་པོ་དེ་དག་དང་ལྡན་ན། བྱང་ཆུབ་སེམས་  
དཔའ་སེམས་དཔའ་ཆེན་པོ་ཏིང་ངེ་འཛིན་འདི་འཐོབ་བོ། །དེ་ནས་དེའི་ཚེ་བཅོམ་ལྡན་འདས་གྱིས་ཚིགས་སུ་བཅད་པ་འདི་དག་གསུངས་སོ། །བདེ་གཤེགས་བསྟན་པ་ལ་ནི་དད་པ་  
སྐྱེད༑ ༑སྟོང་པ་ཉིད་ཀྱི་ཆོས་བཤད་མ་སྨོད་ཅིག་བརྩོན་འགྲུས་བརྩམས་ཤིང་གཉིད་ནི་སྤངས་བྱས་ཏེ། །ཟླ་གསུམ་ཚད་བར་ནམ་ཡང་མ་འདུག་ཅིག་རྙེད་དང་བཀུར་སྟི་ཚིགས་  
བཅད་མི་རྟེན་པར། །བདེ་གཤེགས་གསུངས་པའི་ཆོས་ནི་བཤད་བྱ་ཞིང། །མཚུངས་པ་མེད་པའི་བསྟན་པ་རྒྱས་པར་བྱ། །རྟེན་པ་མེད་ན་ཆོས་འདི་ཐོབ་པར་འགྱུར། །ཕྲག་དོག་  
མེད་ཅིང་ཁྲོ་བ་བསྐྱེད་མི་བྱ། །འདོད་ཆགས་སྤངས་ཤིང་སེམས་ནི་རྣམ་གྲོལ་ལ། །མཉམ་པར་བཞག་ཅིང་བསམ་གཏན་དགའ་བྱས་ཏེ་།སྦྱོར་བར་བྱེད་ན་ཆོས་འདི་འཐོབ་པར་འགྱུར་  
  
  
།མཛེས་ཤིང་ཀུན་ནས་ཡོངས་སུ་རྒྱས་པར་གྱུར། །གསེར་གྱི་གཟུགས་བཞིན་དུ་ནི་བལྟ་སྡུག་པའི། །བསོད་ནམས་མཆོག་མཚན་སངས་  
རྒྱས་དྲན་པར་བྱོས། །སངས་རྒྱས་འདས་པའམ་ཡང་ན་མ་བྱོན་པ་།ཐལ་མོ་སྦྱར་ཏེ་རྗེས་སུ་དྲན་པར་བྱོས། །མི་མཆོག་གང་དག་ད་ལྟར་བཞུགས་པ་ཡང། །དེ་དག་མཆོད་ཕྱིར་བདེ་གཤེགས་  
དྲན་པར་བྱོས། །དང་བའི་སེམས་ཀྱིས་མེ་ཏོག་ཕྲེང་བ་དང། །བྱུག་པ་དག་དང་བཟའ་དང་བཅའ་བ་ཡིས། །བདེ་བར་གཤེགས་པ་ལ་ནི་མཆོད་པ་བྱོས། །ཏིང་འཛིན་འདི་ནི་རྙེད་པར་དཀའ་མི་འགྱུར། །  
ཏིང་ངེ་འཛིན་གྱི་མཆོག་འདི་འདོད་པས་ན། །སེམས་ནི་རངས་ཤིང་དགའ་བ་འདྲ་མེད་པས། །རྔ་དུང་རྫ་རྔ་དག་གི་སིལ་སྙན་དང་།དཔེ་མེད་རིང་བསྲེལ་ལ་ནི་རོལ་མོ་བྱེད། །ཏིང་ངེ་འཛིན་གྱི་མཆོག་  
ནི་འདོད་པས་ན། །རི་མོ་ལེགས་པར་བྲིས་ཤིང་མཚན་རྫོགས་ལ། །གསེར་གྱི་མདོག་འདྲ་རྒྱ་ཆེ་སྐྱོན་མེད་པའི། །མཚུངས་པ་མེད་པའི་སྐུ་གཟུགས་བྱེད་པ་དང། །དགའ་བར་བྱེད་པའི་ཆོས་  
ནི་མདུན་བཞག་ནས། །ཚུལ་ཁྲིམས་ཡོངས་དག་ཐོས་པ་ཚོལ་བྱེད་ལ་།ལེ་ལོའི་དངོས་པོ་ཡོངས་སུ་སྤངས་བྱས་ན། །ཏིང་འཛིན་འདི་ནི་རིང་པོར་མི་ཐོགས་རྙེད། །ཀུན་ནས་མནར་སེམས་སུ་ལའང་མ་  
བྱེད་ཅིག་བྱམས་ལ་གནས་དང་སྙིང་རྗེར་གནས་པ་དང། །འདོད་པའི་ཡོན་ཏན་བཏང་སྙོམས་བྱས་ནས་ནི། །ཏིང་འཛིན་འདི་ནི་རིང་པོར་མི་ཐོགས་རྙེད། །ཆོས་སྨྲ་བ་ལའང་དེ་བཞིན་བྱམས་པ་སྐྱེད། །  
  
  
༄༅། །སྟོན་པར་འདུ་ཤེས་རྟག་ཏུ་ཉེ་བར་ཞོག་ང་རྒྱལ་མ་བྱེད་ཆགས་པ་སྤང་བར་བྱོས། །ཆོས་སྦྱིན་པ་ལ་ནམ་ཡང་འཇུངས་མ་གྱུར། །ཕན་ཡོན་བཟང་པོ་འདི་དག་བླང་བར་  
བྱོས༑ ༑གདམས་ངག་གནས་ནི་བདེ་བར་གཤེགས་པས་བསྟན། །འདི་ནི་སངས་རྒྱས་མང་པོའི་བསྟན་པ་སྟེ། །ཏིང་འཛིན་འདི་ནི་རྙེད་པར་དཀའ་མི་འགྱུར། །བཟང་སྐྱོང་གིས་ཞུས་པ་ཏིང་ངེ་  
འཛིན་གྱི་ལེའུ་སྟེ་བཞི་པའོ།། །།བཟང་སྐྱོང། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་ཏིང་ངེ་འཛིན་འདི་འདོད་པས་ཆོས་སྨྲ་བའི་དགེ་སློང་ལ་གུས་པ་  
དང་བཅས་ཤིང་ཞེ་ས་དང་བཅས་པར་བྱ་སྟེ། ཀླན་ཀ་བཙལ་བ་མེད་པའི་སེམས་ཀྱིས་སྟོན་པར་འདུ་ཤེས་བསྐྱེད་ལ། ཏིང་ངེ་འཛིན་འདི་ལ་སྦྱར་བར་བྱའོ། །བཟང་སྐྱོང། གལ་ཏེ་བྱང་ཆུབ་  
སེམས་དཔའ་དེས་ཆོས་སྨྲ་བའི་དགེ་སློང་དེ་ལ་ཀུན་ནས་མནར་སེམས་ཀྱི་སེམས་ཀྱིས་གནས་སམ། ཐ་བའི་སེམས་ཀྱིས་གནས་སམ། སེམས་མ་དང་བས་གནས་ན། བཟང་སྐྱོང། བྱང་  
ཆུབ་སེམས་དཔའ་དེས་ཏིང་ངེ་འཛིན་འདི་ཐོབ་པ་ནི། གནས་མ་ཡིན་ཏེ་སྐབས་མེད་དོ། །གལ་ཏེ་ཆོས་སྨྲ་བའི་དགེ་སློང་དེ་ལ་སྟོན་པའི་འདུ་ཤེས་མི་སྐྱེད་ནའང་གནས་དེ་མེད་དོ། །བཟང་  
སྐྱོང། དེ་ཅིའི་ཕྱིར་ཞེ་ན། དེ་ལྟར་མ་གུས་པས་ནི། དམ་པའི་ཆོས་ནུབ་པར་འགྱུར་རོ། །བཟང་སྐྱོང། འདི་ལྟ་སྟེ། དཔེར་ན། མིག་དང་ལྡན་པའི་སྐྱེས་བུ་ཞིག་གིས་ནམ་ཐང་ཞིང་སྤྲིན་མེད་  
  
  
ལ་བལྟས་ན། དེས་དེར་སྐར་མའི་གཟུགས་མང་པོ་རྣམས་མཐོང་ངོ་།བཟང་སྐྱོང། དེ་བཞིན་དུ་སངས་རྒྱས་ཀྱིས་ཡོངས་སུ་བཟུང་བའི་བྱང་  
ཆུབ་སེམས་དཔའ་སེམས་དཔའ་ཆེན་པོ་ཏིང་ངེ་འཛིན་འདི་ལ་གནས་པ་ནི། ནམ་མཁའི་འདུ་ཤེས་ཤིན་ཏུ་ཉེ་བར་གནས་ཤིང། སངས་རྒྱས་ཀྱི་འདུ་ཤེས་ཤིན་ཏུ་བྱིན་གྱིས་བརླབས་པའི་ཕྱིར་  
སངས་རྒྱས་ཀྱི་མཐུ་དང། ཏིང་ངེ་འཛིན་འདི་བསྒོམས་པས། འཇིག་རྟེན་གྱི་ཁམས་གཞན་དུ་ཤར་ཕྱོགས་སུ་བལྟས་ན། ཆེགས་ཆུང་དུས་སངས་རྒྱས་མང་པོ་རྣམས་མིག་གི་དབང་པོ་ལ་  
སྣང་བར་འགྱུར་རོ། །ཆོགས་ཆུང་དུས་སངས་རྒྱས་བརྒྱ་ཕྲག་མང་པོ་དང། སངས་རྒྱས་སྟོང་ཕྲག་མང་པོ་དང། སངས་རྒྱས་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཕྲག་མང་པོ་དང་  
སངས་རྒྱས་བྱེ་བ་བརྒྱ་ཕྲག་མང་པོ་དང། སངས་རྒྱས་བྱེ་བ་སྟོང་ཕྲག་མང་པོ་དང། སངས་རྒྱས་བྱེ་བ་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་ཚེགས་ཆུང་དུས་  
མིག་གི་དབང་པོ་ལ་སྣང་བར་འགྱུར་རོ། །དེ་བཞིན་དུ་ལྷོ་ཕྱོགས་དང། ནུབ་ཕྱོགས་དང། བྱང་ཕྱོགས་དང། ཕྱོགས་མཚམས་བཞི་དང། འོག་གི་ཕྱོགས་དང། སྟེང་གི་ཕྱོགས་རྒྱས་པར་བྱ་  
སྟེ༑ དེ་ལྟར་ཕྱོགས་བཅུར་བལྟས་ན། བྱང་ཆུབ་སེམས་དཔའ་སེམས་དཔའ་ཆེན་པོ་དེས་ཚེགས་ཆུང་དུས་སངས་རྒྱས་མང་པོ་རྣམས་མིག་གི་དབང་པོ་ལ་སྣང་བར་འགྱུར་རོ། །ཚེགས་ཆུང་དུས་  
  
  
༄༅། །སངས་རྒྱས་བརྒྱ་ཕྲག་མང་པོ་དང། སངས་རྒྱས་སྟོང་ཕྲག་མང་པོ་དང། སངས་རྒྱས་བརྒྱ་སྟོང་ཕྲག་མང་པོ་དང་སངས་རྒྱས་བྱེ་བ་ཁྲག་མང་པོ་དང། སངས་  
རྒྱས་བྱེ་བ་བརྒྱ་ཕྲག་མང་པོ་དང། སངས་རྒྱས་བྱེ་བ་སྟོང་ཕྲག་མང་པོ་དང། སངས་རྒྱས་བྱེ་བ་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་ཚེགས་  
ཆུང་དུས་མིག་གི་དབང་པོ་ལ་སྣང་བར་གྱུར་ཏོ། །བཟང་སྐྱོང། དེ་ལྟར་སངས་རྒྱས་ཀྱིས་ཡོངས་སུ་བཟུང་བའི་བྱང་ཆུབ་སེམས་དཔའ་སེམས་དཔའ་ཆེན་པོ་ད་ལྟར་གྱི་སངས་རྒྱས་མངོན་  
སུམ་དུ་བཞུགས་པའི་བྱང་ཆུབ་སེམས་དཔའི་ཏིང་ངེ་འཛིན་འདི་ལ་གནས་པ་རྣམས་ནི། ཚེགས་ཆུང་དུས་སངས་རྒྱས་མང་པོ་རྣམས་མིག་གི་དབང་པོ་ལ་སྣང་བར་འགྱུར་རོ། །  
ཚེགས་ཆུང་ངུས་སངས་རྒྱས་བརྒྱ་ཕྲག་མང་པོ་དང། སངས་རྒྱས་སྟོང་ཕྲག་མང་པོ་དང། སངས་རྒྱས་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཕྲག་མང་པོ་དང། སངས་རྒྱས་བྱེ་  
བ་བརྒྱ་ཕྲག་མང་པོ་དང། སངས་རྒྱས་བྱེ་བ་སྟོང་ཕྲག་མང་པོ་དང། སངས་རྒྱས་བྱེ་བ་བརྒྱ་སྟོང་ཕྲག་མང་པོ་དང། སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ཕྲག་མང་པོ་རྣམས་ཚེགས་  
ཆུང་ངུས་མིག་གི་དབང་པོ་ལ་སྣང་བར་འགྱུར་རོ། །བཟང་སྐྱོང་འདི་ལྟ་སྟེ། དཔེར་ན། སངས་རྒྱས་ཀྱི་སྤྱན་གང་དང་ལྡན་པས་དེ་བཞིན་གཤེགས་པ་དགྲ་བཅོམ་པ་ཡང་དག་པར་  
  
  
དང། ཐམས་ཅད་གཟིགས་པར་འགྱུར་བའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་སྤྱན་ཡོད་  
དོ༑ ༑བཟང་སྐྱོང། དེ་བཞིན་དུ་སངས་རྒྱས་ཀྱིས་ཡོངས་སུ་བཟུང་བའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་འཛིན་འདི་ལ་  
གནས་པ་རྣམས་ནི། ཚེགས་ཆུང་དུས་མང་དུ་ཐོས་པ་ཡོངས་སུ་རྫོགས་པར་འགྱུར་རོ། །སྦྱིན་པའི་ཕ་རོལ་ཏུ་ཕྱིན་པ་དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་དང། བཟོད་པའི་ཕ་རོལ་ཏུ་  
ཕྱིན་པ་དང། བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང། བསམ་གཏན་གྱི་ཕ་རོལ་ཏུ་ཕྱིན་པ་དང། ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ། །ཚུལ་ཁྲིམས་དང། ཏིང་  
ངེ་འཛིན་དང། ཤེས་རབ་དང། རྣམ་པར་གྲོལ་བ་དང། རྣམ་པར་གྲོལ་བའི་ཡེ་ཤེས་མཐོང་བ་ཡོངས་སུ་རྫོགས་པར་འགྱུར་རོ། །བྱང་ཆུབ་སེམས་དཔའི་ཡོན་ཏན་ཐམས་ཅད་ཡོངས་སུ་  
རྫོགས་པར་འགྱུར་རོ། །བླ་ན་མེད་པའི་ཤེས་རབ་ཀྱི་དབང་པོ་དང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡོངས་སུ་རྫོགས་པར་འགྱུར་རོ། །དེ་ནས་དེའི་ཚེ་བཅོམ་ལྡན་འདས་ཀྱིས་  
ཚིགས་སུ་བཅད་པ་འདི་དག་གསུངས་སོ། །དཔེར་ན་མིག་ལྡན་མི་ཞིག་མཚན་མོ་དབེན་པའི་དུས། །ནམ་གྱི་གུང་ཐུན་ལྡང་བྱས་ནམ་མཁའ་རྣམ་དག་ལ། །དེས་ནི་སྐར་མ་མང་པོ་བརྒྱ་སྟོང་  
  
  
༄༅། །མཐོང་གྱུར་ཏེ། །དྲན་ལྡན་བསམ་ན་ཉིན་བར་དུ་ཡང་དྲན་པར་འགྱུར། །དེ་ལྟར་བྱང་ཆུབ་སེམས་དཔས་ཏིང་འཛིན་འདི་ཐོབ་ནས་།སངས་རྒྱས་དཔའ་བོ་མང་པོ་བརྒྱ་སྟོང་  
མཐོང་བར་འགྱུར། །དེ་ལས་ལངས་པའི་དུས་ནའང་དྲན་འགྱུར་ཞིང་།འཁོར་ལ་འཇིག་རྟེན་མགོན་པོ་འདི་འདྲའོ་ཞེས་ཀྱང་སྨྲ། །ཇི་ལྟར་ངའི་མིག་སངས་རྒྱས་སྤྱན་དེ་རྣམ་དག་ལ། །རབ་  
རིབ་མེད་ཅིང་ཡོངས་དག་དེས་ནི་འཇིག་རྟེན་ལྟ་བ་ལྟར། །དེ་ལྟར་རྒྱལ་སྲས་བྱང་ཆུབ་སེམས་དཔའ་རྣམས་ཀྱི་སྤྱན། །རྡུལ་མེད་ཏིང་འཛིན་འདི་ཡིན་དེས་ནི་མ་གི་དབང་མཐོང། །སྟོབས་  
བཅུ་རྐང་གཉིས་དབང་པོ་འཇིག་རྟེན་གཙོ་ལྟའི་ཚེ། །ཐུབ་རྣམས་དངོས་པོའི་འདུ་ཤེས་ནམ་ཡང་མི་སྐྱེད་དོ། །དུག་བཅོམ་ཡོངས་དག་དངོས་པོའི་འདུ་ཤེས་མེད་པ་ཡི། །བྱང་ཆུབ་  
སེམས་དཔའ་གཙོ་བོ་ཡོན་ཏན་ཁྱད་པར་ཉོན། །ཆོས་མཆོག་བསིལ་བ་དེ་དག་ཀྱང་ནི་མཉན་པར་བྱོས། །སྟོང་པ་ཉིད་ཆོས་བདེ་བ་མྱུར་དུ་དྲན་པར་བྱོས། །ངས་ཀྱང་རྒྱལ་བའི་བྱང་  
ཆུབ་རྙེད་ནས་སྐྱེ་རྒུ་ལ། །སྐྱེ་བོ་མང་པོ་བདེ་བའི་ཆོས་འདི་བཤད་པར་བྱ། །ཇི་ལྟར་བྱང་ཆུབ་སེམས་དཔའ་ཚེ་དཔག་མེད་སྐྱེས་ནས། །འཇིག་རྟེན་མགོན་པོ་བརྒྱ་སྟོང་མང་པོ་མཐོང་  
གྱུར་པ༑ ༑དེ་ལྟར་བྱང་ཆུབ་སེམས་དཔའི་ཏིང་འཛིན་འདི་ཐོབ་ན་།སངས་རྒྱས་དཔའ་བོ་མང་པོ་བརྒྱ་སྟོང་མཐོང་བར་འགྱུར། །ཇི་ལྟར་དྲན་ལྡན་དགེ་སློང་བཟང་པོ་ཀུན་དགའ་བོས། །  
  
  
།དེ་ལྟར་བྱང་ཆུབ་སེམས་དཔས་ཏིང་འཛིན་འདི་ཐོབ་ན། །ཆོས་མང་ཐོས་ཤིང་ཐམས་ཅད་འཛིན་པར་འགྱུར། །ཏིང་ངེ་འཛིན་འདི་ཐོས་ནས་  
ཡང་དག་དགའ་སྐྱེད་ལ། །འཇིག་རྟེན་གསང་ཚིག་སྣ་ཚོགས་ཐམས་ཅད་སྤངས་བྱས་ཏེ། །མྱུར་དུ་དད་པར་བྱོས་ལ་ཆོས་ཀྱི་སྦྱིན་པ་བྱིན་།དེ་ལྟར་ཡོངས་དག་ཞི་བའི་ས་འདི་ཐོབ་པར་འགྱུར། །  
བཟང་སྐྱོང་གིས་ཞུས་པའི་ཏིང་ངེ་འཛིན་གྱི་ལེའུ་སྟེ་ལྔ་པའོ།། །།བཟང་སྐྱོང། དེ་ལ་བྱང་ཆུབ་སེམས་དཔའི་ཏིང་ངེ་འཛིན་འདི་ཐོབ་པར་བྱ་བ་དང། འདི་ལྟ་སྟེ། ཡོངས་  
སུ་བསྒྲུབ་པར་བྱ་བའི་ཕྱིར་སྤྲོ་བ་དང། བརྩོན་འགྲུས་ཆེན་པོ་བསྐྱེད་པར་བྱའོ། །བཟང་སྐྱོང། འདི་ལྟ་སྟེ། དཔེར་ན། རྒྱ་ཚོ་ཆེན་པོའི་གྲུ་རིན་པོ་ཆེས་ཡོངས་སུ་གང་བ་ཞིག་རྒྱ་མཚོ་  
ཆེན་པོ་རྒལ་ཏེ་འཇིགས་པ་ཐམས་ཅད་སྤངས་པ་ལས་ཚུ་རོལ་གྱི་འགྲམ་དུ་ཆག་ན། དེ་ལ་ཛམྦུའི་གླིང་པའི་མི་རྣམས་ཀྱིས་སྒྲ་ཆེན་པོ་དང། སྐད་ཆེན་པོ་དང། འོ་དོད་འབོད་པར་  
བྱེད་དོ༑ ༑བདག་ཅག་ནི༑ རིན་པོ་ཆེ་འདི་དག་ལས་ཉམས་སོ། །ཞེས་མྱ་ངན་ཆེན་པོས་སྨྲེ་སྔགས་ཀྱང་གདོན་པར་བྱེད་དོ། །བཟང་སྐྱོང་དེ་བཞིན་དུ་རིགས་ཀྱི་བུའམ། རིགས་ཀྱི་བུ་མོའམ། དགེ་  
སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཏིང་ངེ་འཛིན་རིན་པོ་ཆེ་འདི་ལྟ་བུ་འདི་རྣ་ལམ་དུ་གྲག་པར་གྱུར་ལ། ཐོས་ནས་ཀྱང་གླེགས་བམ་དུ་འདྲི་བར་མི་བྱེད། སྟོན་  
  
  
༄༅། །པར་མི་བྱེད། འདོན་པར་མི་བྱེད། འཛིན་པར་མི་བྱེད། ཀློག་པར་མི་བྱེད། འཆད་པར་མི་བྱེད། སྒོམ་པར་མི་བྱེད། ནན་ཏན་གྱིས་སྒྲུབ་པར་མི་བྱེད་ན། བཟང་  
སྐྱོང། དེ་ལ་ལྷ་དང་བཅས་པའི་འཇིག་རྟེན་གྱིས་སྒྲ་ཆེན་པོ་དང། སྐད་ཆེན་པོ་དང། འོ་དོད་འབོད་པར་བྱེད་དོ། །འདི་ལྟར་ཏིང་ངེ་འཛིན་ཟབ་མོ་རིན་པོ་ཆེ་འདི་ལྟ་བུ་སངས་རྒྱས་ཀྱིས་བསྔགས་  
པ༑ སངས་རྒྱས་ཀྱིས་བསྟོད་པ། སངས་རྒྱས་ཀྱིས་བསྟོང་དུ་བཅུག་པ། སངས་རྒྱས་ཀྱི་ཡོན་ཏན་ཐམས་ཅད་ཐོབ་པར་འགྱུར་བ་གང་ཡིན་པ་དེ་ཐོས་ནས་ཡི་གེར་འབྲི་བར་མི་བྱེད། སྟོན་  
པར་མི་བྱེད། འདོན་པར་མི་བྱེད། འཛིན་པར་མི་བྱེད། ཀློག་པར་མི་བྱེད། འཆད་པར་མི་བྱེད། སྒོམ་པར་མི་བྱེད། ནན་ཏན་གྱིས་སྒྲུབ་པར་མི་བྱེད་ཅིང། ང་རྒྱལ་གྱིས་ནོན་ལ་མི་ཤེས་  
ཏེ། མང་དུ་ཐོས་པ་ཡོངས་སུ་རྫོགས་པ་མི་འཛིན་པའི་སེམས་ཅན་དེ་དག་ནི། ཏིང་ངེ་འཛིན་རིན་པོ་ཆེ་འདི་ལྟ་བུ་འདི་ལས་ཡོངས་སུ་ཉམས་སོ། །ཞེས་མྱ་ངན་ཆེན་པོས་སྨྲེ་སྔགས་ཀྱང་  
གདོན་པར་བྱའོ། །བཟང་སྐྱོང། ཏིང་ངེ་འཛིན་འདི་ཉན་མི་འདོད་པར་འགྱུར་བ་དང། ཏིང་ངེ་འཛིན་འདི་འཛིན་པར་མི་འགྱུར་བའི་སེམས་ཅན་དེ་དག་ནི། བཟང་སྐྱོང། ཡོངས་སུ་ཉམས་པའི་ཆོས་  
ཅན་ཡིན་པར་ངས་བཤད་དོ། །བཟང་སྐྱོང། གང་ཏིང་ངེ་འཛིན་རིན་པོ་ཆེ་འདི་ལྟ་བུ་འདི་ཐོས་ནས་ཡི་གེ་འབྲི་བར་མི་བྱེད། སྟོན་པར་མི་བྱེད། འདོན་པར་མི་བྱེད། འཛིན་པར་མི་བྱེད། ཀློག་  
  
  
འཆད་པར་མི་བྱེད། སྒོམ་པར་མི་བྱེད། ནན་ཏན་གྱིས་སྒྲུབ་པར་མི་བྱེད་པའི་སེམས་ཅན་དེ་དག་གི་ཡོངས་སུ་ཉམས་པ་ཇི་ཙམ་དུ་འགྱུར་བ་ལྟས་ཤིག་བཟང་སྐྱོང། སེམས་ཅན་  
དེ་ལྟ་བུ་དེ་རྣམས་ལ་ནི། ཆོས་དེ་ལྟ་བུ་དག་ཆེད་མི་ཆེ་བར་ངས་བཤད་དོ། །བཟང་སྐྱོང། འདི་ལྟ་སྟེ། དཔེར་ན། སྐྱེས་བུ་གང་ལ་ལ་ཞིག་བྱིས་པའི་རང་བཞིན་ཅན། ཤེས་རབ་འཆལ་པའི་  
རང་བཞིན་ཅན་ཞིག་ལ་ཙནྡན་དམར་པོ་གསར་པ་ཞིག་བྱིན་པ་དང་དེ་དེ་ལ་ཅི་གཙང་བའི་འདུ་ཤེས་སྐྱེད་དོ། །བཙོག་པའི་འདུ་ཤེས་སྐྱེད་དོ། །དེ་ལ་སྐྱེས་བུ་མཁས་པའི་རང་བཞིན་ཅན་ཙནྡན་  
གྱི་ཚོང་པ་ཞིག་གིས་འདི་སྐད་དུ་ཀྱེ་སྐྱེས་བུ། ཁྱོད་ཙནྡན་གསར་པ་འདི་ལ་མི་གཙང་བའི་འདུ་ཤེས་མ་སྐྱེད་ཅིག་བཙོག་པའི་འདུ་ཤེས་མ་སྐྱེད་ཅིག་ཀྱེ་སྐྱེས་བུ། འདིའི་དྲི་ཇི་ཙམ་དུ་དགའ་བར་  
བྱེད་པ་རེ་ཞིག་སྣོམས་ཤིག་ཀྱེ་སྐྱེས་བུ། འདིའི་ཁ་དོག་ཅི་ཙམ་དུ་བལྟ་ན་སྡུག་པའང་ལྟོས་ཤིག་ཅེས་སྨྲས་པ་དང། བྱིས་པའི་རང་བཞིན་ཅན། ཤེས་རབ་འཆལ་པའི་རང་བཞིན་ཅན་གྱི་སྐྱེས་  
བུ་དེས་ཙནྡན་དམར་པོ་དེ་མཐོང་ནས་སྣོམ་མི་འདོད་པའི་ཕྱིར་རང་གིས་མ་བླངས། བལྟ་མི་འདོད་པའི་ཕྱིར་མིག་ཀྱང་འཛུམ་པར་བྱེད་པ་དེ་བཞིན་དུ། བཟང་སྐྱོང། མ་འོངས་པའི་དུས་ནས་དགེ་སློང་བྱང་ཆུབ་  
སེམས་དཔའ་རློམ་སེམས་ཅན་ལུས་མ་བསྒོམས་པ། སེམས་མ་བསྒོམས་པ། ཚུལ་ཁྲིམས་མ་བསྒོམ་པ། ཤེས་རབ་མ་བསྒོམས་པ། ཚུལ་ཁྲིམས་འཆལ་བ་དམ་པའི་ཆོས་ངེས་པའི་དོན་  
  
  
༄༅། །རིན་པོ་ཆེ་མི་ལེན་པ། དམ་པའི་ཆོས་དེས་པའི་དོན་རིན་པོ་ཆེ་ཡོངས་སུ་སྤོང་བར་བྱེད་པ། ཤེས་རབ་འཆལ་བ། ཤེས་རབ་ལས་ཡོངས་སུ་ཉམས་པ། བསམ་  
གཏན་རྙེད་པས་ལྷག་པའི་ང་རྒྱལ་ཅན། །གང་ཟག་ལ་རྟེན་པ་གང་ཟག་ཏུ་ལྟ་བ། གང་ཟག་ཏུ་གནས་པ། ཆོས་སུ་དམིགས་པ་ལ་མངོན་པར་ཞེན་པ། སྟོང་པ་ཉིད་བཤད་པས་སྐྲག་པ་  
དེ་དག་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་འཛིན་འདི་བཤད་པ་ཐོས་ན། རྣ་བླགས་ཏེ་ཉན་པར་མི་བྱེད། མངོན་པར་དད་པར་མི་བྱེད། འཛིན་པར་མི་བྱེད། ཀུན་ཆུབ་  
པར་མི་བྱེད། འཆང་བར་མི་བྱེད། ཀློག་པར་ཡང་མི་བྱེད་ན། གཞན་དག་ལ་རྒྱ་ཆེར་འཆད་པ་ལྟ་ཅི་སྨོས། དེ་དག་དེའི་ཕྱིར་བྱམས་པ་དང། དགའ་བ་རྒྱ་ཆེན་པོའང་མི་འཐོབ་ན། དེ་བཞིན་  
ཉིད་དུ་སྒྲུབ་པ་ལྟ་ཅི་སྨོས་པའི་སྟེང་དུ་ཐོས་ནས་ཀྱང་སྤོང་བར་བྱེད་དོ། །མངོན་པར་མི་དད་དོ། །མི་ལེན་ཏོ། །མོས་པར་མི་བྱེད་དོ། །དཔྱ་བའི་བསམ་པ་དང། བསྟིང་བའི་བསམ་པ་དང། སྨད་  
པའི་བསམ་པས་ཚིག་ཀྱང་འདི་སྐད་དུ་གསུང་རབ་འདི་དག་འབར་བ་དང། འདི་ལྟར་དགེ་སློང་ཀུན་དགའ་བོ་འདྲ་བ་འཇིག་རྟེན་དུ་བྱུང་བ་དང། འདི་ལྟ་བུའི་མདོ་སྡེ་བྱུང་བ་ནི། ངོ་མཚར་ཏོ། །ཞེས་  
ཟེར་ཞིང། ལྐོག་ཏུ་དོང་ནས་ཀྱང་ཕན་ཚུན་དུ་མདོ་འདི་ལྟ་བུ་དག་ནི། རང་གིས་བྱས་པ། རང་བཟོ་བྱས་པ་སྟེ། འདི་ནི། སངས་རྒྱས་ཀྱིས་གསུངས་པ་མ་ཡིན། སངས་རྒྱས་ཀྱིས་གནང་བ་མ་ཡིན་  
  
  
སྐྱེས་བུ་བླུན་པོ་དེ་ལྟ་བུ་དག་ནི། དམ་པའི་ཆོས་རིན་པོ་ཆེ་ལས་ཡོངས་སུ་ཉམས་པ་དང། དམ་པའི་ཆོས་རིན་པོ་ཆེ་ཡོངས་སུ་སྤངས་པར་རིག་པར་  
བྱའོ༑ ༑བཟང་སྐྱོང། འདི་ལྟ་སྟེ། དཔེར་ན། སྐྱེས་བུ་བྱིས་པའི་རང་བཞིན་ཅན་དེ་ཙནྡན་དམར་པོ་དེ་མཐོང་ནས་མི་བསྣམ་པའི་ཕྱིར་སྣའང་འགོག་པ་དང། མི་མཐོང་བར་བྱ་བའི་ཕྱིར་མིག་  
ཀྱང་འཛུམ་པ་དེ་བཞིན་དུ། བཟང་སྐྱོང། སྐྱེས་བུ་བླུན་པོ་དེ་དག་ཀྱང་ཏིང་ངེ་འཛིན་རིན་པོ་ཆེ་འདི་ལྟ་བུ་ཐོས་ནས་ཕྱི་ཕྱིར་ཞིང་མཉན་པར་མི་སེམས། གཟུང་བ་དང། ཀུན་ཆུབ་པར་བྱ་  
བ་དང། བཅང་བར་བྱ་བ་དང། བཀླག་པར་བྱ་བར་མི་སེམས་དཔའི་སྟེང་དུ་ཐོས་ནས་ཀྱང་འདི་ལྟ་སྟེ། ཉན་མི་འདོད་པའི་ཕྱིར་གནས་དེ་ནས་འགྲོ་བར་འགྱུར་རོ། །བཟང་སྐྱོང། འདི་ལྟ་སྟེ། དཔེར་  
ན༑ སྐྱེས་བུ་རིན་པོ་ཆེ་ཚོང་པ་ལ་ལ་ཞིག་གིས་སྐྱེས་བུ་བླུན་པོའི་རང་བཞིན་ཅན་དེ་རྣམས་ལ་ནོར་བུ་རིན་པོ་ཆེ་བཻ་ཌཱུརྱ་རིན་ཐང་མེད་པ་ཞིག་བསྟན་པར་བསམ་པ་དང། དེ་ལ་སྐྱེས་བུ་བླུན་པོའི་རང་  
བཞིན་ཅན་དེ་དག་གིས་ནོར་བུ་རིན་པོ་ཆེ་དེ་མཐོང་ནས་དེ་ལ་འདི་སྐད་ཅེས་སྨྲས་སོ། །ཀྱེ་སྐྱེས་བུ། ནོར་བུ་རིན་པོ་ཆེ་འདིའི་རིན་ཇི་ཙམ། རིན་པོ་ཆེ་ཚོང་པ་དེས་དེ་དག་ལ་འདི་སྐད་ཅེས་སྨྲས་སོ། །  
ནོར་བུ་རིན་པོ་ཆེ་འདིའི་འོད་ཀྱི་ཕྱོགས་ཇི་ཙམ་ཁྱབ་པ་དེ་ཙམ་གྱི་ཕྱོགས་བཞིར་རིན་པོ་ཆེ་སྣ་བདུན་གྱིས་ཡོངས་སུ་གང་པར་བྱས་པ་དེ་བྱིན་ཅིག་དེ་ཅིའི་ཕྱིར་ཞེ་ན། ནོར་བུ་རིན་པོ་ཆེ་འདིའི་རིན་  
  
  
༄༅། །ཐང་ཚང་བ་ནི། དེ་ཡིན་ནོ། །སེམས་ཅན་བླུན་པོའི་རང་བཞིན་ཅན་དེ་དག་གིས་དེ་ལས་ནོར་བུ་རིན་པོ་ཆེ་དེའི་རིན་ཐང་ཐོས་པ་དང། གད་མོས་འདེབས་ཤིང་  
འཕྱ་བར་བྱེད། སྟིང་བར་བྱེ་ལ་ནོར་བུ་རིན་པོ་ཆེ་དེའང་ལག་པ་གཉིས་ཀྱིས་དཔོག་པར་བྱེད་དོ། །བཟང་སྐྱོང། དེ་བཞིན་དུ་མ་འོངས་པའི་དུས་ན་དགེ་སློང་རྟོག་པ་མང་བ། བསོད་ནམས་  
ཆུང་བ། དགེ་བའི་རྩ་བ་མ་བསྐྱེད་པ། སྔོན་གྱི་རྒྱལ་བ་ལ་བྱ་བ་མ་བྱས་པ། ང་རྒྱལ་གྱིས་གཟིར་བ། ཕྲག་དོག་གིས་གཟིར་བ་རྙེད་པ་དང། བཀུར་སྟི་དང། ཚིགས་སུ་བཅད་པས་གཟིར་  
བ༑ ཚུལ་ཁྲིམས་རྣམས་ཡོངས་སུ་མ་དག་པ། ཏིང་ངེ་འཛིན་རྣམས་མ་ཐོབ་པ། ཤེས་རབ་རྣམས་མ་ཐོབ་པ། ཐོས་པ་ཉུང་བ། སློབ་དཔོན་དང་མ་འགྲོགས་པ། གང་ཟག་ཏུ་ལྟ་  
བ་དང། གང་ཟག་ལ་རྟེན་པ། གང་ཟག་ལ་གནས་པ། ཆོས་སུ་དམིགས་པ་ལ་མངོན་པར་ཞེན་པ་རྣམས་ནི། སྟོང་པ་ཉིད་བཤད་པས་སྐྲག་པར་འགྱུར་ཏེ། དེ་དག་ད་ལྟར་གྱི་སངས་  
རྒྱས་མངོན་སུམ་དུ་བཞུགས་པའི་ཏིང་ངེ་འཛིན་འདི་ཐོས་ནས་རྟོག་པར་མི་འགྱུར། མངོན་པར་དད་པར་མི་འགྱུར། ཡིད་ཆེས་པར་མི་འགྱུར་མོས་པར་མི་འགྱུར་བའི་སྟེང་དུ་ཐོས་ཀྱང་  
གད་མོས་འདེབས་པར་འགྱུར། འཕྱ་བར་འགྱུར། སྟིང་བར་འགྱུར་རོ་།ལྐོག་ཏུ་དོང་ནས་ཀྱང་ཕན་ཚུན་ནས་སྨོད་པར་བྱེད། སྤོང་བར་བྱེད་ཅིང། ཚིག་ཀྱང་འདི་སྐད་དུ་དགེ་སློང་  
  
  
སྤྱི་རྟོལ་ཅན་ནོ། །དགེ་སློང་འདི་དག་ནི། མུ་ཅོར་སྨྲ་བ་སྟེ། འདི་ལྟར་འདི་དག་ནི། སངས་རྒྱས་ཀྱིས་མ་གསུངས་པ་རང་གིས་བྱས་ཤིང་རང་བཟོ་བྱས་པ། ཚིག་དང་ཡི་གེ་སྣ་  
ཚོགས་པ། གཏམ་ཙམ་དུ་བཤད་པ་ལ་མདོ་སྡེའི་མིང་གིས་འཆད་པ་ངོ་མཚར་ཏོ། །ཞེས་ཟེར་ཞིང། མདོ་སྡེ་འདི་དག་ནི། སངས་རྒྱས་ཀྱིས་གསུངས་པ་མ་ཡིན་ནོ། །ཞེས་ཟེར་བ་དེ་དག་སྐྱེ་  
བོ་རྣམས་ལའང་དེ་ལྟར་ཤེས་པར་བྱེད་དོ། །དེ་ལྟར་སྐྱེས་བུ་བླུན་པོ་བསོད་ནམས་ཆུང་བ། དགེ་བའི་རྩ་བ་མ་བསྐྱེད་པ། སྔོན་གྱི་རྒྱལ་བ་ལ་བྱ་བ་མ་བྱས་པ། བླ་ན་མེད་པའི་ཆོས་རིན་པོ་ཆེ་ཡོངས་  
སུ་སྤངས་པས་ཆོས་རིན་པོ་ཆེ་ལས་ཕྱི་རོལ་ཏུ་གྱུར་པ་དེ་དག་བསོད་ནམས་ཆུང་བ་ཉིད་ལ་བསྟེན་པར་འགྱུར། སྒོམ་པར་འགྱུར། མང་དུ་བྱེད་པར་འགྱུར་རོ། །བཟང་སྐྱོང། དེ་ནའང་སེམས་ཅན་  
གཞན་ཁ་ཅིག་སྔོན་གྱི་རྒྱལ་བ་ལ་བྱ་བ་བྱས་པ། དགེ་བའི་རྩ་བ་བསྐྱེད་པ་དེ་དག་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་འཛིན་འདི་ཐོས་ནས་འདི་ལྟ་སྟེ། རྒྱས་པར་བྱ་  
བའི་ཕྱིར་འཛིན་པར་འགྱུར། ཀུན་ཆུབ་པར་བྱེད་པར་འགྱུར། ཡི་གེར་འབྲི་བར་འགྱུར། ཡི་གེར་འབྲིར་འཇུག་པར་འགྱུར། འཆད་བར་འགྱུར་ཀློག་པར་འགྱུར། གཞན་ལའང་  
རྒྱ་ཆེར་ཡང་དག་པར་འཆད་པར་འགྱུར། ལྷག་པར་དད་པར་འགྱུར་རྟོག་པ་མང་བར་འགྱུར། མོས་པ་མང་བར་འགྱུར། སྦྱོད་ལམ་དང་བར་འགྱུར། ངོ་ཚ་ཤེས་པ་དང། འགྱོད་པ་  
  
  
༄༅། །དང་ལྡན་པར་འགྱུར། བསླབ་པ་འདོད་པར་འགྱུར། ཟབ་མོ་ལ་མོས་པར་འགྱུར། ཤེས་རབ་དང་ལྡན་པར་འགྱུར། མང་དུ་ཐོས་པར་འགྱུར། བྱམས་པ་ལ་  
གནས་པ་དང་སྙིང་རྗེ་ཐོབ་པར་འགྱུར། དེ་དག་ཏིང་ངེ་འཛིན་འདི་མཉན་པའི་ཕྱིར་གང་ལ་ལར་སོང་བ་དེར་སྟོང་པར་འགྱུར། ཡང་དག་པར་སྟོན་པར་འགྱུར་རོ། །དེ་འདི་སྙམ་དུ་བྱང་ཆུབ་  
སེམས་དཔའི་ཏིང་ངེ་འཛིན་སངས་རྒྱས་ཀྱིས་གསུངས་པ་འདི་འདྲ་བ་འདི་ཅི་ནས་ཀྱང་ཡུན་རིང་དུ་གནས་པར་གྱུར་ཅིག་རྒྱས་པར་གྱུར་ཅིག་སྙམ་དུ་སེམས་བསྐྱེད་པར་འགྱུར་རོ། །  
བཟང་སྐྱོང། ལྷ་དང། མི་དང། ལྷ་མ་ཡིན་དུ་བཅས་པའི་འཁོར་འདི་རྣམས་ཀྱི་མདུན་དུ་ཁྱོད་མོས་པར་བྱའོ། །ཁྱོད་ཀྱིས་ཁོང་དུ་ཆུད་པར་བྱའོ། །རིགས་ཀྱི་བུའམ་རིགས་ཀྱི་བུ་མོ་གང་  
གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་  
རྒྱས་ལ་ཕུལ་བ་བས། རིགས་ཀྱི་བུའམ་རིགས་ཀྱི་བུ་མོ་གང་གིས་དག་ལྟར་གྱི་སངས་རྒྱས་མངོན་སུམ་དུ་བཞུགས་པའི་བྱང་ཆུབ་སེམས་དཔའི་ཏིང་ངེ་འཛིན་འདི་ཉན་ཅིང་ཐོས་ནས་ཀྱང་  
རྟོག་པར་བྱེད། མངོན་པར་དད་པར་བྱེད། ཡིད་ཆེས་པར་བྱེད་ལ། འདི་ནི། བདེན་པ་ཉིད་དོ། །ཞེས་མོས་པར་བྱེད་ཅིང། སངས་རྒྱས་ཀྱིས་གསུངས་པ་ཡིན་ནོ། །ཞེས་ཚིག་ཏུ་འང་  
  
  
རིགས་ཀྱི་བུ་འམ། རིགས་ཀྱི་བུ་མོ་དེའི་བསོད་ནམས་ཆེས་མང་དུ་འཕེལ་བར་འགྱུར་རོ། །དེ་ནས་དེའི་ཚེ་དོན་དེ་ཉིད་བསྟན་པར་བྱ་བའི་ཕྱིར་བཅོམ་ལྡན་འདས་ཀྱིས་ཚིགས་སུ་བཅད་  
པ་འདི་དག་གསུངས་སོ། །གང་གིས་སྟོང་གསུམ་ཐམས་ཅད་དུ། །རིན་པོ་ཆེས་ནི་བཀང་བྱས་ཏེ། །བྱང་ཆུབ་བཙལ་བར་བྱ་བའི་ཕྱིར་།འཇིག་རྟེན་མགོན་ལ་ཕུལ་བ་བས། །གང་གིས་  
སངས་རྒྱས་ཀྱིས་བསྔགས་པའི། །མདོ་སྡེ་ཏིང་འཛིན་འདི་ལྟ་བུ་ཐོས་ནས་མོས་པར་བྱེད་ན་ནི། །དེ་ཡི་བསོད་ནམས་ཁྱད་པར་འཕགས་།སྒྱུ་དང་གྱ་གྱུ་གཡོ་དང་ལྡན། །རྒོད་ཅིང་དབང་  
པོ་མ་བསྡུས་ལ། །སྡིག་པའི་གྲོགས་པོས་ཟིན་གྱུར་པ། །བློ་ངན་རྣམས་ནི་དད་མི་འགྱུར། །ཚུལ་ཁྲིམས་འཆལ་ཅིང་སྡིག་ཆོས་ཅན། །ང་ཞེས་ང་རྒྱལ་དམ་དུ་གནས། །ཕན་ཚུན་དག་ནས་  
འདུས་ནས་ཀྱང། །རྒྱལ་བའི་བསྟན་ལ་གང་མོས་འདེབས། །མདོ་སྡེ་དེ་དག་ཆོས་ཀྱི་རྒྱལ། །སངས་རྒྱས་ཀྱིས་ནི་མ་གསུངས་ཞེས། །མ་བསྔམས་དེ་དག་དེ་འདྲ་བའི། །ཚིག་དག་ཀྱང་ནི་  
བརྗོད་པར་འགྱུར། །གང་ཞིག་ཏིང་ངེ་འཛིན་མདོ་འདི་ལ། ཐོས་ནས་རྟོགས་པར་མི་འགྱུར་བ། །མ་རུངས་ཆུད་ཟོས་མི་ཤེས་ཤིང། །ལྟ་བ་ངན་ལ་དམིགས་ཅན་ནོ། །སངས་རྒྱས་ཀྱིས་ནི་  
གསུངས་པ་ཡི། །མདོ་སྡེ་འདི་འདྲ་འདི་དག་ལ། །བསོད་ནམས་ཆུང་ཞིང་དམིགས་གནས་པས། །དད་པར་བྱ་བ་མི་ནུས་སོ། །གང་ཞིག་མདོ་སྡེ་འདི་འདྲ་བ། །ཐོས་ནས་དགའ་བར་འགྱུར་  
  
  
༄༅། །བ་ནི༑ ༑མི་མཆོག་ཏུ་ནི་མི་འགྱུར་སྙམ། །དེ་ལ་ཐེ་ཚོམ་མ་བྱེད་ཅིག་གང་ཞིག་ཚུལ་ཁྲིམས་ཡོངས་དག་ཅིང། །ལྟ་བའང་རྟག་ཏུ་དྲང་བ་དང། །ཆོས་འདི་ལ་  
ནི་གུས་བཅས་པ། །ངས་ནི་དེ་ལ་ཆོས་བཤད་དོ། །གང་གིས་དཔའ་ཆེན་འཇིག་རྟེན་མགོན། འོད་བྱེད་པ་ནི་མཐོང་གྱུར་བ། །དེ་དག་དོན་དུ་བཤད་པར་བྱས། །དེ་དག་ཀྱང་ནི་ཆོས་འཛིན་  
ཤོག་བཟང་སྐྱོང་གིས་ཞུས་པའི་ཏིང་ངེ་འཛིན་ལས་ལྷག་པའི་ང་རྒྱལ་ཅན་གྱི་ལེའུ་སྟེ་དྲུག་པའོ།། །།བམ་པོ་གསུམ་པ། བཟང་སྐྱོང། ད་ལྟར་ང་ཏིང་ངེ་འཛིན་  
འདི་འཆད་པའི་ཚེ་གང་གིས་ང་ལ་མཉེས་པར་བྱེད་པ་དེ་དག་ནི་ཕྱི་མའི་ཚེ་ཕྱི་མའི་དུས་ལྔ་བརྒྱ་པ་ཐ་མ་ལ་སྡིག་པའི་གྲོགས་པོའི་ལག་ཏུ་སོང་པའམ། དགེ་བའི་བཤེས་དང་བྲལ་  
བ་མ་གཏོགས་པར་ཏིང་ངེ་འཛིན་འདི་ཐོས་ནས་སྤོང་བའམ། སྨོད་པར་འགྱུར་བ་དེ་ནི། གནས་མ་ཡིན་ཏེ། སྐབས་མེད་དོ། །བཟང་སྐྱོང། འདི་ན་དགེ་བའི་བཤེས་གཉེན་གྱི་ལག་ཏུ་སོང་  
བ་ལས་ཀྱང་སྐྱེས་བུ་བླུན་པོ་ཁ་ཅིག་ཏིང་ངེ་འཛིན་འདི་ཐོས་ནས་མངོན་པར་དད་པར་མི་བྱེད། ཡིད་ཆེས་པར་མི་བྱེད། མོས་པར་མི་བྱེད་ན། གང་དག་སྡིག་པའི་གྲོགས་པོའི་ལག་ཏུ་སོང་  
བ་རྣམས་ལྟ་སྨོས་ཀྱང་ཅི་དགོས། བཟང་སྐྱོང། དེ་ཅིའི་ཕྱིར་ཞེ་ན། མང་དུ་ཐོས་པ་དེ་ནི། དེ་ལྟར་སྒྲུབ་པར་དཀའོ། །སངས་རྒྱས་བལྟ་བ་དེ་ནི། དེ་ལྟར་རྙེད་པར་དཀའོ། །བཟང་སྐྱོང། སངས་  
  
  
དེ་ལྟར་དཀའོ་བཟང་སྐྱོང། སངས་རྒྱས་ཀྱི་ཆོས་ཐམས་ཅད་སྐྱེད་པར་བྱེད་པ་ད་ལྟར་གྱི་སངས་རྒྱས་མངོན་སུ་མ་དུ་བཞུགས་པའི་བྱང་ཆུབ་སེམས་  
དཔའི་ཏིང་ངེ་འཛིན་འྡིའང་དེ་ལྟར་སྒྲུབ་དཀའོ། །བཟང་སྐྱོང་བྱང་ཆུབ་སེམས་དཔའ་ཁྱིམ་པའམ། རབ་ཏུ་བྱུང་བ་གང་ལ་ལ་ཞིག་ཏིང་ངེ་འཛིན་འདི་ལྟ་བུ་འདི་ཐོས་ནས་མི་སྐྲག་མི་དངང་  
དངང་བར་མི་འགྱུར། གད་མོས་མི་འདེབས། འཕྱ་བར་མི་བྱེད། སྟིང་བར་མི་བྱེད། སྤོང་བར་མི་བྱེད་པའི་སྟེང་དུ་ཐོས་ནས་ཀྱང་རྗེས་སུ་ཡི་རང་བར་བྱེད། མངོན་པར་དད་པར་བྱེད། ཡིད་ཆེས་པར་བྱེད་  
འདུན་པར་བྱེད་ཅིང་ཏིང་ངེ་འཛིན་འདི་བསྟན་པ་དང། གཟུང་བ་དང། ཀུན་ཆུབ་པར་བྱ་བ་དང། བཅང་བ་དང། བཀླག་པ་དང། ཡི་གེར་བྲི་བ་དང། བཤད་པ་དང། བསྒོམ་པའི་ཕྱིར་འདོད་པ་སྐྱེད་  
པ་ནི༑ བཟང་སྐྱོང། རིགས་ཀྱི་བུའམ། རིགས་ཀྱི་བུ་མོ་དེ་ལྟ་བུ་དེ་དག་ཐམས་ཅད་དེ་བཞིན་གཤེགས་པས་གཟིགས་སོ། །དེ་དག་ནི། དེ་བཞིན་གཤེགས་པས་མཁྱེན་ཏོ། །བཟང་སྐྱོང། སྐྱེས་  
བུ་དམ་པ་དེ་ལྟ་བུ་དེ་དག་ཇི་ལྟར་དེ་བཞིན་གཤེགས་པས་གཟིགས་ཤིང་ཇི་ལྟར་དེ་བཞིན་གཤེགས་བས་མཁྱེན་ཅེ་ན། གང་དག་ཏིང་ངེ་འཛིན་འདི་འཛིན་པར་འགྱུར་བ་དང། ཀུན་ཆུབ་པར་བྱེད་པར་  
འགྱུར་བ་དང། འཆང་བར་འགྱུར་བ་དང། ཀློག་པར་འགྱུར་བ་དང་ཡི་གེར་འབྲི་བར་འགྱུར་བ་དང། སྟོན་པར་འགྱུར་བ་དང། སྒོམ་པར་འགྱུར་བའི་སྐྱེས་བུ་དམ་པ་དེ་ལྟ་བུ་དེ་དག་ནི། བཟང་སྐྱོང་  
  
  
༄༅། །ཚུལ་ཁྲིམས་འཆལ་བར་མི་འགྱུར། དད་པ་མེད་པར་མི་འགྱུར་ཆོས་མི་འདོད་པར་མི་འགྱུར། ལོག་པར་ལྟ་བར་མི་འགྱུར། དམིགས་པ་ལ་མངོན་པར་ཞེན་  
པར་མི་འགྱུར་གྱི། བཟང་སྐྱོང། རིགས་ཀྱི་བུའམ། རིགས་ཀྱི་བུ་མོ་དེ་ལྟ་བུ་དེ་དག་ནི། དད་པ་ཅན་དུ་འགྱུར་རོ། །འདི་ལྟ་སྟེ། ཆོས་འདི་ལྟ་བུ་འདི་དག་ལེན་པར་བྱེད་པའི་རིགས་ཀྱི་བུ་དང་  
རིགས་ཀྱི་བུ་མོ་དེ་ལྟ་བུ་དེ་དག་ནི། རྟོག་པ་མང་བ་དང། མོས་པ་མང་བ་དང། ཡིད་ཆེས་པ་དང། ཆོས་འདོད་པ་དང། ཟབ་མོ་ལ་མོས་པ་རྣམས་སུ་འགྱུར་རོ། །བཟང་སྐྱོང། རིགས་ཀྱི་  
བུའམ༑ རིགས་ཀྱི་བུ་མོ་དེ་ལྟ་བུ་དེ་དག་ནི། བསོད་ནམས་ཆུང་བ་དང། དགེ་བའི་རྩ་བ་ཆུང་བར་མི་འགྱུར་གྱི། བཟང་སྐྱོང། རིགས་ཀྱི་བུའམ། རིགས་ཀྱི་བུ་མོ་དེ་ལྟ་བུ་དེ་དག་ནི། སྔོན་གྱི་  
རྒྱལ་བ་ལ་བྱ་བ་བྱས་ཤིང། དགེ་བའི་རྩ་བ་རྣམས་འབར་བ་ཡིན་ནོ། །བཟང་སྐྱོང། རིགས་ཀྱི་བུའམ། རིགས་ཀྱི་བུ་མོ་དེ་ལྟ་བུ་དེ་དག་ནི། སངས་རྒྱས་གཅིག་ལ་བསྙེན་བཀུར་བྱས་པ་མ་  
ཡིན༑ སངས་རྒྱས་གཅིག་དང། གཉིས་དང། གསུམ་ལ་དགེ་པའི་རྩ་པ་བསྐྱེད་པ་མ་ཡིན་གྱི། བཟང་སྐྱོང། རིགས་ཀྱི་བུ། དེ་ལྟ་བུ་དེ་དག་ནི། སངས་རྒྱས་བརྒྱ་ལ་བསྙེན་བཀུར་བྱས་པར་  
འགྱུར་རོ། །རིགས་ཀྱི་བུ་དེ་ལྟ་བུ་དེ་དག་ནི། སངས་རྒྱས་བརྒྱ་ལ་དགེ་བའི་རྩ་བ་བསྐྱེད་པར་འགྱུར་རོ། །དེ་བཞིན་གཤེགས་པ་དེ་དག་ལས་རིགས་ཀྱི་བུའམ་རིགས་ཀྱི་བུ་མོ་དེ་དག་གིས་ཏིང་  
  
  
མོས་པར་འགྱུར་རོ། །དེ་དག་ཕྱི་མའི་དུས་ཀྱི་ཚེ་ལྔ་བརྒྱ་པ་ཐ་མ་ལའང་ཏིང་ངེ་འཛིན་འདི་ཐོས་ནས་མི་སྤོང་བར་འགྱུར་བའི་སྟེང་དུ་ཐོས་ནས་ཀྱང་རྗེས་སུ་ཡི་  
རང་བར་འགྱུར། ལེགས་སོ། །ཞེས་བྱ་བ་འབུལ་བར་འགྱུར། འཆང་བར་འགྱུར། ཀློག་པར་འགྱུར། ལུང་ནོད་པར་འགྱུར། འཆད་པར་འགྱུར། སྒོམ་པའི་སྦྱོར་བ་ལ་བརྩོན་པར་འགྱུར་རོ། །  
བཟང་སྐྱོང། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་བྱང་ཆུབ་སེམས་དཔའི་ཏིང་ངེ་འཛིན་འདི་ཐོས་ནས་མི་སྐྲག་མི་དངང་དངང་བར་མི་  
འགྱུར་ཞིང། མི་སྤོང་བའི་སྟེང་དུ་ཐོས་ནས་ཀྱང་རྗེས་སུ་ཡི་རང་བར་བྱེད། མངོན་པར་དང་བར་བྱེད། མངོན་པར་ཡིད་ཆེས་པར་བྱེད། མོས་པར་བྱེད། ལེགས་སོ། །ཞེས་བྱ་བ་འབུལ་བར་བྱེད་ཅིང་  
ཐོས་ནས་ཀྱང་འཛིན་པར་བྱེད། ཀུན་ཆུབ་པར་བྱེད། འཆང་བར་བྱེད། ཀློག་པར་བྱེད། ཡི་གེར་འབྲི་བར་བྱེད། ཡི་གེར་འབྲིར་འཇུག་པར་བྱེད། སྟོན་པར་བྱེད་ཅིང་ཐ་ན་ཉིན་ཞག་འགའ་ཡང་  
ཏིང་ངེ་འཛིན་འདི་བསྒོམ་པའི་ཕྱིར་སྒོམ་པའི་སྦྱོར་བ་ལ་རྗེས་སུ་བརྩོན་པར་བྱེད་ན། བཟང་སྐྱོང། རིགས་ཀྱི་བུའམ་རིགས་ཀྱི་བུ་མོ་དེ་དག་དེའི་གཞི་ལས་བསོད་ནམས་མང་པོ་སྐྱེད་པར་འགྱུར་རོ། །  
བསོད་ནམས་ཀྱི་ཕུང་པོ་ཚད་མེད་པ་དང། གྲངས་མེད་པ་བསྐྱེད་པར་འགྱུར་རོ། །རིགས་ཀྱི་བུ་དང། རིགས་ཀྱི་བུ་མོ་དེ་དག་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་  
  
  
༄༅། །འགྱུར་རོ། །བསམ་པ་བཞིན་དུ་ཡོངས་སུ་རྫོགས་པའང་འཐོབ་པར་འགྱུར་རོ། །བཟང་སྐྱོང། འོན་ཀྱང་ཡང་དོན་དེ་ཉིད་ལྷག་པར་ཡོངས་སུ་རྫོགས་པར་བྱ་བའི་  
ཕྱིར་ཁྱོད་ལ་དཔེ་བསྟན་ཏོ། །བཟང་སྐྱོང། འདི་ལྟ་སྟེ། དཔེར་ན་མི་ལ་ལ་ཞིག་བྱུང་བས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འྡིའང་རྡུལ་ཕྲ་རབ་ཀྱི་རྡུལ་དུ་བླགས་  
གང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདིའི་རྩྭ་དང། ཡལ་ག་དང། ལོ་མ་དང། འདབ་མ་ཐ་ན་སོར་བཞི་ཙམ་པ་དེ་དག་ཐམས་ཅད་ཀྱང་རྡུལ་ཕྲ་རབ་ཀྱི་རྡུལ་དུ་  
བླགས་ལ། དེ་ནས་མི་དེས་དེ་ལས་རྡུལ་ཕྲ་རབ་ཀྱི་རྡུལ་གཅིག་བླངས་ཏེ་རྡུལ་ཕྲ་རབ་ཀྱི་རྡུལ་དེ་དག་ཐམས་ཅད་ཇི་སྙེད་ཡོད་པ་དེ་སྙེད་ཀྱི་ཆར་བཅད་དེ། ཚུལ་དེ་ལྟ་བུར་རྡུལ་ཕྲ་རབ་ཀྱི་རྡུལ་  
དེ་དག་ཐམས་ཅད་ཆ་དེ་སྙེད་དུ་བཅད་ན། བཟང་སྐྱོང། ཁྱོད་ཇི་སྙམ་དུ་སེམས། རྡུལ་ཕྲ་རབ་ཀྱི་རྡུལ་མང་བ་ཡིན་ནམ། བྱང་ཆུབ་སེམས་དཔའ་བཟང་སྐྱོང་གིས་གསོལ་པ། བཙུན་པ་  
བཅོམ་ལྡན་འདས། མང་ལགས་སོ། །བཙུན་པ་བདེ་བར་གཤེགས་པ། མང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། བཟང་སྐྱོང། རིགས་ཀྱི་བུའམ་རིགས་ཀྱི་བུ་མོ་གང་ལ་  
ལ་ཞིག་གིས་རྡུལ་ཕྲ་རབ་ཀྱི་རྡུལ་དེ་དག་གི་ཆ་ཇི་སྙེད་ཡོད་པ་དེ་སྙེད་ཀྱི་སངས་རྒྱས་ཀྱི་ཞིང་རྣམས་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ་དེ་བཞིན་གཤེགས་པ་དགྲ་བཅོམ་པ་ཡང་  
  
  
གཞི་དེ་ལས་བསོད་ནམས་མང་དུ་སྐྱེད་དམ། གསོལ་པ། བཙུན་པ་བཅོམ་ལྡན་འདས། མང་ལགས་སོ། །བཙུན་པ་བདེ་བར་  
གཤེགས་པ། མང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ་བཟང་སྐྱོང། ཁྱོད་མོས་པར་བྱའོ། །ཁྱོད་ཀྱིས་ཁོང་དུ་ཆུད་པར་བྱའོ། །བཟང་སྐྱོང། ཡང་རིགས་ཀྱི་བུའམ། རིགས་  
ཀྱི་བུ་མོ་གང་གིས་དེ་སྙེད་ཀྱི་སངས་རྒྱས་ཀྱི་ཞིང་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ་དེ་བཞིན་གཤེགས་པ་ལ་དབུལ་བར་ཕུལ་བ་བས། བཟང་སྐྱོང། རིགས་ཀྱི་བུའམ། རིགས་ཀྱི་  
བུ་མོ་གང་གིས་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་བྱང་ཆུབ་སེམས་དཔའི་ཏིང་ངེ་འཛིན་འདི་ཐོས་ནས་རྟོག་པར་བྱེད་མངོན་པར་དད་པར་བྱེད། ཡིད་ཆེས་པར་བྱེད། མོས་  
པར་བྱེད་ལ་བརྟགས་ཤིང་མངོན་པར་དད་དེ་ཡིད་ཆེས་ཤིང་མོས་པར་བྱས་ནས་ཀྱང་འཛིན་པར་བྱེད། ཀུན་ཆུབ་པར་བྱེད། འཆང་པར་བྱེད། ཀློག་པར་བྱེད། ཡི་གེ་འབྲི་བར་བྱེད་ཅིང་  
གཞན་དག་ལའང་རྒྱ་ཆེར་འཆད་པར་བྱེད། སྟོན་པར་བྱེད། ཡང་དག་པར་འཆད་པར་བྱེད་ན། དགེ་བའི་རྩ་བ་སྔ་མ་བས་རིགས་ཀྱི་བུའམ་མ་རིགས་ཀྱི་བུ་མོ་དེའི་བསོད་ནམས་ཀྱི་ཕུང་  
པོ་ཆེས་མང་དུ་སྐྱེད་ན། གང་ཞིག་ཐ་ན་བ་འཇོས་ཙམ་ཞིག་སྒོམ་པའི་སྦྱོར་བ་ལ་བརྩོན་པར་གནས་པ་ལྟ་ཅི་སྨོས། བཟང་སྐྱོང་གང་ཞིག་ཏིང་ངེ་འཛིན་འདི་ཐོས་ནས་འཛིན་པར་འགྱུར་  
  
  
༄༅། །ཀུན་ཆུབ་པར་བྱེད་པར་འགྱུར། འཆང་པར་འགྱུར། ཀློག་པར་འརྒྱུར། ཡི་གེར་འབྲི་བར་འགྱུར་ཞིང། གཞན་དག་ལའང་ར་ཆེར་གོ་བར་བྱེད། སྟོན་པར་  
བྱེད༑ ཡང་དག་པར་འཆད་པར་བྱེད་པའི་རིགས་ཀྱི་བུའམ། རིགས་ཀྱི་བུ་མོ་དེ་དག་གི་བསོད་ནམས་ཀྱི་ཕུང་པོ་དེའི་ཚད་ཀྱང་ང་མི་སྨྲ་ན། བཟང་སྐྱོང། རིགས་ཀྱི་བུའམ། རིགས་ཀྱི་བུ་མོ་  
གང་ཏིང་ངེ་འཛིན་འདི་བསྒྲུབས་ཏེ་དེ་བཞིན་ཉིད་དུ་སློབ་ཅིང། དེ་བཞིན་ཉིད་དུ་ནན་ཏན་བྱེད་པ་ལྟ་ཅི་སྨོས། དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་གསུངས་སོ། །  
སྟོང་ཆེན་པོ་ཡི་འཇིག་རྟེན་ཁམས་འདི་དག་རིན་ཆེན་བཀང་སྟེ་སྦྱིན་པ་བྱིན་པ་ནི། །དེ་ཡི་འབྲས་བུ་ཆུང་བར་ང་སྨྲའོ། །གང་གིས་ཆོས་འདི་འདྲ་བ་ཐོས་པ་དང། །བསོད་ནམས་མང་  
འདོད་བྱང་ཆུབ་སེམས་དཔའ་གང། །ཏིང་འཛིན་འདི་ནི་འཆང་ཞིང་ཀློག་བྱེད་ལ། །ཐོས་ནས་སྙོམ་པ་མེད་པར་སྟོན་པ་ནི། །བསོད་ནམས་ཕུང་པོ་མཐའ་མེད་ལྡན་པར་འགྱུར། །གང་  
གིས་འཇིག་རྟེན་ཁམས་འདི་རྡུལ་ཕྲན་ལྟར། །བཅད་ཅིང་གཤེགས་སྟེ་རྡུལ་དུ་བྱས་གྱུར་པ། །དེ་སྙེད་ཀྱི་ནི་འཇིག་རྟེན་ཁམས་ཀྱི་རྣམས་།རིན་ཆེན་བཀང་སྟེ་སྦྱིན་པ་བྱིན་པ་བས། །  
གང་གིས་ཏིང་འཛིན་སངས་རྒྱས་རྣམས་ཀྱིས་གནང། །བདེ་གཤེགས་བསྔགས་པ་འདི་ལ་ཚིག་བཞི་པའི། །ཚིགས་བཅད་འགའ་ཞིག་ཀུན་ཏུ་ཆུབ་བྱེད་ན། །དེ་ཡི་བསོད་ནམས་དཔེ་  
  
  
།གང་ཞིག་སྐད་ཅིག་ཙམ་མམ་བ་འཇོས་ཙམ་ཀུན་ཆུབ་བྱེད་དམ་འཛིན་དང་ཀློག་པ་ལྟ། །སྨོས་ཀྱང་མི་དགོས་དེ་ཡི་སྟེང་དུ་ཡང། །དེ་ཡི་བསོད་ནམས་ལ་ནི་ཚད་མི་རྙེད། །  
སེམས་ཅན་ཐམས་ཅད་བདེ་བར་གཤེགས་གྱུར་ཏོ། །ཡེ་ཤེས་རྣམ་དག་དོན་དམ་ཐུགས་སུ་ཆུད། །དེ་དག་བསྐལ་པ་བྱེ་བར་མང་ངམ། །དེ་བས་ཚིགས་བཅད་གཅིག་བཤད་བསོད་ནམས་  
འཕགས༑ །དེ་སྲིད་བར་དུ་ཆོས་མང་བྱེད་བ་རྣམས། །བསྟན་ནས་དེ་དག་མྱ་ངན་འདས་པ་བས། །ཏིང་འཛིན་འདི་ལས་ཚིགས་བཅད་གང་འཛིན་པ། །དེ་ཡི་བསོད་ནམས་ཚད་གཟུང་སླ་བ་མིན། །ཇི་ཙམ་རྒྱ་  
ཆེ་འཇིག་རྟེན་ཁམས་ཡོད་པ། །ཕྱོགས་བཞི་དང་ནི་འོག་དང་དེ་བཞིན་སྟེང། །རིན་ཆེན་བཀང་སྟེ་བསོད་ནམས་འདོད་པའི་ཕྱིར། །འཇིག་རྟེན་མཁྱེན་ལ་དབུལ་བར་ཕུལ་བས་ནི། །གང་ཞིག་ཏིང་  
འཛིན་ཞི་བ་རྡུལ་མེད་འདི། །རབ་ཏུ་བསྒོམས་ཤིང་གཞན་ལ་སྟོན་བྱེད་བའི། །བསོད་ནམས་དེ་ལ་འཇིག་རྟེན་ཁམས་ཡངས་པས། །དེ་ཡི་ཆ་དང་དཔེར་ཡང་མི་འགྱུར་རོ། །གང་ཞིག་ཏིང་འཛིན་  
ཞི་བ་འདི་སྒོམ་པ། །དེ་ནི་ནམ་ཡང་ཡིད་གཉིས་ཐེ་ཚོམ་མེད། །དེ་ལ་ནམ་ཡང་ལོག་ལྟུང་འཇིགས་པ་མེད། །དེ་ནི་ཆོས་ལའང་ནེམ་ནུར་མི་འབྱུང་ངོ། །སངས་རྒྱས་བཤད་པའི་ཏིང་འཛིན་འདི་  
བསྒོམས་པས། །དེ་ནི་ང་ལའང་བསྙེན་བཀུར་བྱས་པར་འགྱུར། །བསོད་ནམས་རྒྱ་ཆེ་བས་མ་མི་ཁྱབ་པའང་གཟུང། བྱང་ཆུབ་སེམས་དཔའ་ཐོས་པས་འཕགས་པར་འགྱུར། །གང་ཞིག་ཕྱི་དུས་  
  
  
༄༅། །འཇིགས་བྱེད་ཆེན་པོའི་ཚེ། །ཏིང་འཛིན་འདི་ནི་ཐོས་ནས་འཛིན་བྱེད་པ། །དེ་ནི་ང་དང་འདས་པའི་སངས་རྒྱས་སམ། །མ་བྱོན་དག་ལའང་བསྙེན་བཀུར་བྱས་པར་འགྱུར་  
མོས་པར་བྱ་ཞིང་ཁོང་དུ་ཆུད་པར་བྱ། །བག་ཡོད་པ་ལས་བརྩོན་འགྲུས་བརྩམ་པར་བྱོས། །དགའ་བའི་སེམས་ཀྱིས་བརྟན་པ་སྦྱོར་བ་བྱོས། །ཏིང་འཛིན་འདི་ནི་རྙེད་པར་དཀའ་མི་འགྱུར། །  
ཏིང་འཛིན་འདི་ནི་ཡོངས་སུ་འདྲི་བྱེད་ན། །དེས་ནི་རྒྱལ་བ་བརྒྱ་ཡང་མཉེས་པར་བྱས། །གང་ཞིག་ཕྱི་དུས་འཇིགས་བྱེད་ཆེན་པོའི་ཚེ། །ཏིང་འཛིན་ཐོས་ནས་མངོན་པར་དང་བྱེད་པ། །དེས་ནི་ང་  
དང་དགེ་སློང་འདི་དག་དང། །ཁྱིམ་བདག་བཟང་སྐྱོང་ཁྱོད་ཀྱང་མཐོང་བ་ཡིན། །གང་ཞིག་ཏིང་འཛིན་ཞི་བ་འཕགས་པ་འདི། །དང་བའི་སེམས་ཀྱིས་གཞན་ལ་རྗོད་བྱེད་ཅིང། །ཏིང་འཛིན་ཆེན་  
པོ་འདི་ནི་ཐོབ་གྱུར་ན། །བྱང་ཆུབ་སེམས་དཔའ་མང་དུ་ཐོས་ཞེས་བྱ། །འདི་ནི་སངས་རྒྱས་ཀུན་གྱིས་མཐུན་པར་བསྔགས། །ཐོས་ཀུན་སངས་རྒྱས་བྱང་ཆུབ་ཏུ་ཡང་བསྐྱེད། །སངས་རྒྱས་ཀྱིས་  
གནང་མཁས་པས་བསྔགས་པ་ཡི། །ཏིང་འཛིན་འདི་ནི་ཤིན་ཏུ་གོམས་བྱས་ན། །ཇི་ལྟར་གནང་ཞིང་བདེ་གཤེགས་ཀྱིས་བསྔགས་པའི། །ཐོས་པའི་རིགས་ནི་རབ་ཏུ་ཐོས་པར་འགྱུར། །བཟང་  
སྐྱོང་གིས་ཞུས་པའི་ཏིང་ངེ་འཛིན་གྱི་ལེའུ་སྟེ་བདུན་པའོ།།།།བཟང་སྐྱོང། དེ་ལ་བྱང་ཆུབ་སེམས་དཔའ་སེམས་དཔའ་ཆེན་པོའི་ཏིང་ངེ་འཛིན་འདི་ཇི་ལྟར་བསྒོམ་པར་བྱ་ཞེ་ན་  
  
  
འདི་ལྟ་སྟེ། དཔེར་ན། ང་ད་ལྟར་ཁྱོད་ཀྱི་མདུན་ན་འདུག་ཅིང་ཆོས་སྟོན་པ་དེ་བཞིན་དུ་བཟང་སྐྱོང། བྱང་ཆུབ་སེམས་དཔས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་  
སངས་རྒྱས་དེ་དག་སངས་རྒྱས་ཀྱི་གདན་ལ་བཞུགས་ཤིང་ཆོས་སྟོན་པར་ཡང་ཡིད་ལ་བྱའོ། །དེས་རྣམ་པ་ཐམས་ཅད་ཀྱི་མཆོག་དང་ལྡན་པ། གཟུགས་བཟང་བ། མཛེས་པ། བལྟ་ན་སྡུག་པ། སྐུ་ཡོངས་  
སུ་གྲུབ་པ་དང་ལྡན་པར་དེ་བཞིན་གཤེགས་པ་རྣམས་ཡིད་ལ་བྱའོ་།དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་སྐྱེས་བུ་ཆེན་པོའི་མཚན་རེ་རེའང་བསོད་ནམས་  
བརྒྱས་བསྐྱེད་པར་བལྟའོ། །མཚན་མ་རྣམས་ཀྱང་གཟུང་བར་བྱའོ་།སྤྱི་གཙུག་བལྟར་མི་མཐོང་བའང་ཡོངས་སུ་ཞུ་བར་བྱའོ། །ཞུས་ནས་ཀྱང་སྐྱེས་བུ་ཆེན་པོའི་མཚན་རྣམས་ཀྱི་མཚན་མ་རྣམས་ཀྱང་  
གཟུང་བར་བྱའོ། །བཟུང་ནས་ཀྱང་འདི་ལྟར་བསླབ་པར་བྱ་སྟེ། ཨ་ལ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་མཛེས་པ་ནི། ངོ་མཚར་ཏེ། བདག་ཀྱང་  
མ་འོངས་པའི་དུས་ན་ལུས་ཡོངས་སུ་གྲུབ་པ་འདི་ལྟ་བུ་དང་ལྡན་པར་འགྱུར་རོ། །མཚན་འདི་ལྟ་བུ་དག་ཡོངས་སུ་རྫོགས་པར་འགྱུར་རོ་།བདག་ཀྱང་ཚུལ་ཁྲིམས་འདི་ལྟ་བུ་དང་ལྡན་པར་འགྱུར་རོ། །དེ་  
བཞིན་དུ་ཏིང་ངེ་འཛིན་དང། དེ་བཞིན་དུ་ཤེས་རབ་དང། དེ་བཞིན་དུ་རྣམ་པར་གྲོལ་བ་དང། དེ་བཞིན་དུ་རྣམ་པར་གྲོལ་བའི་ཡེ་ཤེས་མཐོང་བ་དང་ལྡན་པར་འགྱུར་རོ། །བདག་ཀྱང་དེ་བཞིན་དུ་བླ་ན་མེད་པ་ཡང་  
  
  
༄༅། །དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། །མངོན་པར་རྫོགས་པར་སངས་རྒྱས་ནས་ཀྱང་འཁོར་བཞི་དང། ལྷ་དང་བཅས་པའི་  
འཇིག་རྟེན་ལ་ཆོས་འཆད་པར་འགྱུར་རོ། །སྙམ་དུ་བསླབ་པར་བྱའོ་།དེས་དེ་ལྟར་རྣམ་པ་ཐམས་ཅད་ཀྱི་མཆོག་དང་ལྡན་པར་ཡིད་ལ་བྱས་ནས་ཡང་འདི་ལྟར་བསླབ་པར་བྱ་སྟེ། ང་ཞེས་བྱ་བའི་ཆོས་དེ་  
ནི༑ གང་ཡིན། ངའི་ཞེས་བྱ་བའི་ཆོས་དེའང་གང་ཡིན། བྱང་ཆུབ་དེའང་གང་ཡིན། བྱང་ཆུབ་མངོན་པར་རྫོགས་པར་འཚང་རྒྱ་བ་དེའང་སུ་ཡིན། ཅི་ལུས་ཀྱིས་བྱང་ཆུབ་མངོན་པར་རྫོགས་པར་འཚང་  
རྒྱའམ། འོན་ཏེ་སེམས་ཀྱིས་བྱང་ཆུབ་མངོན་པར་རྫོགས་པར་འཚང་རྒྱ། གལ་ཏེ་ལུས་ཀྱིས་བྱང་ཆུབ་མངོན་པར་རྫོགས་པར་འཚང་རྒྱ་ཞེས་བྱར་ནི། ལུས་ནི། བེམ་པོ། །གཡོ་བ་མེད་པ། བྱེད་པ་  
མེད་པ༑ སེམས་པ་མེད་པ། རྩྭ་དང། ཤིང་དང། རྡོ་དང། རྩིག་པ་དང། མིག་ཡོར་དང་འདྲ་བ་ཡིན་ལ། བྱང་ཆུབ་ནི། གཟུགས་མེད་པ། བསྟན་དུ་མེད་པ། མི་སྣང་བ། རྣམ་པར་རིག་པར་བྱེད་པ་མ་  
ཡིན་ན༑ བེམ་པོ། །གཡོ་བ་མེད་པ། བྱེད་པ་མེད་པ། སེམས་པ་མེད་པའི་ལུས་ཀྱིས་གཟུགས་མེད་པ། བསྟན་དུ་མེད་པ། མི་སྣང་བ། རྣམ་པར་རིག་པར་མི་བྱེད་པའི་བྱང་ཆུབ་མངོན་པར་རྫོགས་  
པར་འཚང་རྒྱ་བར་ཇི་ལྟར་འགྱུར། ཅི་སྟེ་སེམས་ཀྱིས་བྱང་ཆུབ་མངོན་པར་རྫོགས་པར་འཚང་རྒྱ་ཞེས་བྱར་ནི། སེམས་ནི། གཟུགས་མེད་པ། བསྟན་དུ་མེད་པ། མི་སྣང་བ། རྣམ་པར་རིག་པར་བྱེད་  
  
  
སྒྱུ་མ་ལྟ་བུ་ཡིན་ལ་བྱང་ཆུབ་ནི། གཟུགས་མེད་པ། བསྟན་དུ་མེད་པ། མི་སྣང་བ། རྣམ་པར་རིག་པར་བྱེད་པ་མ་ཡིན་ན། གཟུགས་མེད་པ། བསྟན་དུ་མེད་པ། མི་སྣང་བ། རྣམ་པར་རིག་  
པར་བྱེད་པ་མ་ཡིན་པ། སྒྱུ་མ་ལྟ་བུའི་སེམས་ཀྱིས་གཟུགས་མེད་པ་བསྟན་དུ་མེད་པ། མི་སྣང་བ། རྣམ་པར་རིག་པར་བྱེད་པ་མ་ཡིན་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་ཇི་ལྟར་འགྱུར་  
སྙམ་དུ་བསླབ་པར་བྱའོ། །བཟང་སྐྱོང། དེ་ལ་བྱང་ཆུབ་སེམས་དཔས་འདི་ལྟར་བསླབ་པར་བྱ་སྟེ། ལུས་ཀྱིས་བྱང་ཆུབ་མངོན་པར་རྫོགས་པར་འཚང་མི་རྒྱའོ། །སེམས་ཀྱིས་བྱང་ཆུབ་མངོན་པར་རྫོགས་  
པར་འཚང་མི་རྒྱའོ། །སེམས་ཀྱིས་སེམས་མེད་པའང་བྱང་ཆུབ་མངོན་པར་རྫོགས་པར་འཚང་མི་རྒྱའོ། །གཟུགས་ཀྱིས་གཟུགས་མེད་པའང་བྱང་ཆུབ་མངོན་པར་རྫོགས་པར་འཚང་མི་རྒྱའོ། །སེམས་ཀྱིས་  
སེམས་ཀྱང་བྱང་ཆུབ་མངོན་པར་རྫོགས་པར་འཚང་མི་རྒྱའོ་།གཟུགས་ཀྱིས་གཟུགས་ཀྱང་བྱང་ཆུབ་མངོན་པར་རྫོགས་པར་འཚང་མི་རྒྱའོ། །སྙམ་དུ་བསླབ་པར་བྱའོ། །བཟང་སྐྱོང། དེ་ཅིའི་ཕྱིར་ཞེ་ན། དེ་  
བཞིན་གཤེགས་པའི་སྐུ་ནི། མཐར་འཛིན་པ་ཐམས་ཅད་རྣམ་པར་སྤངས་པ་སྟེ། དེས་ན་དེ་བཞིན་གཤེགས་པ་ལུས་ལ་ལུས་ཀྱི་རྗེས་སུ་གཟིགས་ཤིང་སྤྱོད་དོ། །སེམས་ལ་སེམས་ཀྱི་རྗེས་སུ་གཟིགས་  
ཤིང་སྤྱོད་དོ། །བཟང་སྐྱོང། ཤེས་རབ་གང་ཆོས་ཐམས་ཅད་རབ་ཏུ་ཤེས་པར་བྱེད་པའི་ཤེས་རབ་གཟུགས་མེད་པ། བསྟན་དུ་མེད་པ། མི་སྣང་བ། རྣམ་པར་རིག་པར་བྱེད་པ་མ་ཡིན་པ། ཟག་པ་མེད་  
  
  
༄༅། །པ་དེའང་མངོན་པར་རྫོགས་པར་འཚང་རྒྱ་བར་ཡང་མི་འགྱུར་རོ། །མངོན་པར་རྫོགས་པར་འཚང་མི་རྒྱ་བར་ཡང་མི་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་དེ་བཞིན་གཤེགས་  
པ་རྣམས་ཀྱི་སྐུ་ཟག་པ་མེད་པ། དེ་བཞིན་གཤེགས་པ་རྣམས་ཀྱི་ཐུགས་ཟག་པ་མེད་པ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་གཟུགས་ཀྱང་  
ཟག་པ་མེད་པ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཚོར་བ་དང། འདུ་ཤེས་དང་འདུ་བྱེད་དང། རྣམ་པར་ཤེས་པ་རྣམས་ཀྱང་ཟག་པ་མེད་  
པ་ཡིན་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཚུལ་ཁྲིམས་སམ། ཏིང་ངེ་འཛིན་ཏམ་ཤེས་རབ་བམ། རྣམ་པར་གྲོལ་བའམ། རྣམ་པར་  
གྲོལ་བའི་ཡེ་ཤེས་མཐོང་བ་ཟག་པ་མེད་པ་ཡིན་པ་ལྟ་སྨོས་ཀྱང་ཅི་དགོས། བཟང་སྐྱོང། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་ཆོས་ཐམས་ཅད་  
ཀྱང་ཟག་པ་མེད་པའོ། །དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་དམ་པའི་ཆོས་གང་བཤད་པའམ། འཆད་པའམ། འཆད་པར་འགྱུར་བའི་ཆོས་  
དེའང་ཟག་པ་མེད་པ་སྟེ། བྱིས་པ་མི་མཁས་པ་རྣམས་ཀྱིས་མི་ཤེས་ཀྱི། མཁས་པ་རྣམས་ཀྱིས་ཡང་དག་པར་རྟོགས་སོ། །བཟང་སྐྱོང་དེའི་ཚེ་ན་བྱང་ཆུབ་སེམས་དཔས་འདི་ལྟར་བསླབ་པར་བྱ་  
  
  
ཅི་ལུས་ཀྱིས་བྱང་ཆུབ་མངོན་པར་འཚང་རྒྱའམ། འོན་ཏེ་ཤེས་རབ་ཀྱིས་བྱང་ཆུབ་མངོན་པར་རྫོགས་པར་འཚང་རྒྱ་པར་འགྱུར་སྙམ་དུ་བསླབ་པར་བྱའོ། །བཟང་སྐྱོང། དེ་ལ་བྱང་ཆུབ་སེམས་  
དཔའ་སེམས་དཔའ་ཆེན་པོས་འདི་ལྟར་ལུས་ཀྱིས་ཀྱང་བྱང་ཆུབ་མངོན་པར་རྫོགས་པར་འཚང་མི་རྒྱ། ཤེས་རབ་ཀྱིས་ཀྱང་མ་ཡིན་ནོ་།སྙམ་དུ་བསླབ་པར་བྱའོ། །དེ་ཅིའི་ཕྱིར་ཞེ་ན། ཤེས་རབ་དེ་  
ནི༑ ཟག་པ་མེད་ཅིང་རྣམ་པ་ཐམས་ཅད་དུ་ཡོངས་སུ་བཙལ་ཀྱང་མི་དམིགས་ཏེ། དེ་དེའི་རྒྱུས་བྱང་ཆུབ་བཙལ་བ་ལ་བཏང་སྙོམས་སུ་འགྱུར་རོ། །དེ་ཅིའི་ཕྱིར་ཞེ་ན། བྱང་ཆུབ་དེ་འང་ཟག་པ་མེད་ཅིང་  
རྣམ་པ་ཐམས་ཅད་དུ་ཡོངས་སུ་བཙལ་ཀྱང་མི་དམིགས་སོ། །དེས་རང་གིས་ལུས་དང། རང་གིས་སེམས་ཡོངས་སུ་བཙལ་ཀྱང་མི་དམིགས་སོ་།དེས་དེ་ལྟར་ཆོས་ཐམས་ཅད་ཡོངས་སུ་བཙལ་ཀྱང་  
མི་དམིགས་སོ། །སུ་ཞིག་བྱང་ཆུབ་མངོན་པར་རྫོགས་པར་འཚང་རྒྱ་ཞེས་ཀྱང་མི་དམིགས་སོ། །གང་གིས་བྱང་ཆུབ་མངོན་པར་འཚང་རྒྱ་ཞེས་ཀྱང་མི་དམིགས་སོ། །ཅི་ཞིག་བྱང་ཆུབ་མངོན་པར་རྫོགས་  
པར་འཚང་རྒྱ་བར་བྱ་ཞེས་ཀྱང་མི་དམིགས་ཤིང་མི་མཐོང་ངོ་།དེ་ཆོས་ཐམས་ཅད་ལ་དེ་ལྟར་རྣམ་པར་ལྟ་བ་ན་ཡང་དག་པར་མི་མཐོང་ངོ། །དེ་ཆོས་ཐམས་ཅད་རང་བཞིན་གྱིས་ཞི་བར་ཡང་དག་པར་རྗེས་  
སུ་མི་མཐོང་ཡང་དེ་དག་རང་བཞིན་གྱིས་ཞི་བ་ནི། མ་ཡིན་ནོ་།དེ་ཅིའི་ཕྱིར་ཞེ་ན། གང་མ་སྐྱེས་པ་དེ་ནི། མ་ཞི་བའི་ཕྱིར་རོ། །དེ་མ་ཞི་བའི་ཆོས་ཐམས་ཅད་ལ་ཞི་བའི་ཆོས་རྣམས་སུ་རྟོག་གོ་ཞི་བའི་  
  
  
༄༅། །ཆོས་ཐམས་ཅད་ལ་ཞི་བ་དང་བྲལ་བར་རྟོག་གོ་དེས་དེ་ལྟར་བརྟགས་ནས་ཆོས་རྣམས་ཞི་བ་ཞེས་ཀྱང་བརྟག་པར་མི་བྱའོ་།མ་ཞི་བར་ཡང་བརྟག་པར་མི་བྱའོ། །  
བཟང་སྐྱོང། དེ་ཅིའི་ཕྱིར་ཞེ་ན། ཆོས་ཐམས་ཅད་ནི། མ་སྐྱེས་པ་དང། ཡོངས་སུ་མ་གྲུབ་པའི་ཕྱིར་རོ། །བཟང་སྐྱོང། འདི་ལྟ་སྟེ། དཔེར་ན། སྐྱེས་བུ་ལ་ལ་ཞིག་མེ་མ་བུས་མ་འབར་བར་  
འདི་སྐད་དུ་བདག་གིས་མེ་འདི་ཞི་བར་བྱའོ། །ཞེས་ཟེར་ན། བཟང་སྐྱོང། དེ་ཇི་སྙམ་དུ་སེམས། སྐྱེས་བུ་དེ་ཡང་དག་པར་སྨྲ་བས་སྨྲ་བ་ཡིན་ནམ། བཟང་སྐྱོང་གིས་གསོལ་པ། བཙུན་པ་  
བཅོམ་ལྡན་འདས། དེ་ནི། མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། བཟང་སྐྱོང། དེ་བཞིན་ཏེ། ཆོས་ཐམས་ཅད་མི་དམིགས་པའི་ཕྱིར་རོ། །གང་ཞིག་འདི་སྐད་དུ་འཇིག་རྟེན་  
གྱི་ཀུན་རྫོབ་མ་གཏོགས་པར་ང་ནི། ཆོས་ཐམས་ཅད་ཡོངས་སུ་ཤེས་པར་འགྱུར་རོ། །ང་ནི། ཆོས་ཐམས་ཅད་སྤོང་བར་འགྱུར་རོ། །ང་ནི། ཆོས་ཐམས་ཅད་མངོན་སུམ་དུ་བྱེད་པར་  
འགྱུར་རོ། །ང་ནི། ཆོས་ཐམས་ཅད་སྒོམ་པར་འགྱུར་རོ། །ང་ནི་ཆོས་ཐམས་ཅད་ཞི་བར་བྱེད་པར་འགྱུར་རོ། །ང་ནི། ཆོས་ཐམས་ཅད་ཐོབ་པར་འགྱུར་རོ། །ང་ནི། རྒྱུན་དུ་ཞུགས་པའི་  
འབྲས་བུ་ཐོབ་པར་འགྱུར་རོ། །ང་ནི། ལན་གཅིག་ཕྱིར་འོང་བའི་འབྲས་བུ་ཐོབ་པར་འགྱུར་རོ། །ང་ནི། ཕྱིར་མི་འོང་བའི་འབྲས་བུ་ཐོབ་པར་འགྱུར་རོ། །ང་ནི། དགྲ་བཅོམ་པ་ཉིད་ཐོབ་པར་  
  
  
།ང་ནི། རང་བྱང་ཆུབ་ཐོབ་པར་འགྱུར་རོ། །ང་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །ང་ནི། བླ་ན་མེད་པ་ཡང་དག་པར་རྫོགས་  
པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཆོས་སྟོན་པར་འགྱུར་རོ། །ང་ནི། སེམས་ཅན་རྣམས་འཁོར་པ་ལས་ཡོངས་སུ་ཐར་པར་བྱེད་པར་འགྱུར་རོ། །ཞེས་ཟེར་ན། དེ་ཡང་དག་པས་སྨྲ་  
བས་སྨྲ་བ་ཡིན་ནམ། བཟང་སྐྱོང་གིས་གསོལ་པ། བཙུན་པ་བཅོམ་ལྡན་འདས། དེ་ནི། མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ་བཟང་སྐྱོང། དེ་ལྟ་བས་ན། རིགས་ཀྱི་བུའམ་  
རིགས་ཀྱི་བུ་མོ་དག་ཡང་དག་པར་རྫོགས་པའི་བྱང་ཆུབ་འདོད་པ་དང། རིགས་ཀྱི་བུའམ། རིགས་ཀྱི་བུ་མོ་རང་བྱང་ཆུབ་འདོད་པ་དང། དགྲ་བཅོམ་པ་ཉིད་འདོད་པས་ཆོས་དེ་དག་ལ་དེ་ལྟར་བརྟག་  
པར་བྱའོ། །ཆོས་དེ་དག་ལ་དེ་ལྟར་བརྟགས་ནས་ཆོས་རྣམས་ཞི་བ་ཞེས་བརྟག་པར་མི་བྱའོ། །ཆོས་རྣམས་མ་ཞི་བ་ཞེས་ཀྱང་བརྟག་པར་མི་བྱའོ། །བཟང་སྐྱོང། དེ་ཅིའི་ཕྱིར་ཞེ་ན། འདི་ལྟར་གང་ལ་ལ་ཞིག་  
ཅིའང་མེད་ཅིང་མ་སྐྱེས་ཏེ། ཡོངས་སུ་མ་གྲུབ་པའི་ཆོས་ཐམས་ཅད་ལ་ཆོས་ཐམས་ཅད་ཞི་བའོ། །ཞེས་རྟོག་ན། འདི་ནི། མཐའ་གཅིག་གོ་།ཆོས་ཐམས་ཅད་མ་ཞི་བའོ། །ཞེས་རྟོག་ན། འདི་ནི། མཐའ་  
གཉིས་པའོ། །བཟང་སྐྱོང། གང་ཞི་བ་དང། མ་ཞི་བའི་མཐའ་འདི་གཉིས་མི་དམིགས་པ་དང། མི་རྟོག་པ་དང། རྣམ་པར་མི་སྒྲུབ་པ་དང། ཡིད་ལ་མི་བྱེད་པ་དང། ཀུན་ཏུ་མི་སྤྱོད་པ་འདི་ནི། བགྲང་  
  
  
༄༅། །བའི་ཚུལ་དུ་འཇིག་རྟེན་གྱི་ཀུན་རྫོབ་ཀྱི་བསྟན་པས་དབུ་མའི་ལམ་ཞེས་བྱ་སྟེ། དོན་དམ་པར་ནི། འདི་ལ་མཐའ་དང། དབུས་དམིགས་སུ་མེད་དོ། །བཟང་སྐྱོང། དེ་ཅིའི་ཕྱིར་  
ན༑ འདི་ལྟར་ཆོས་དེ་ཐམས་ཅད་ནི། ནམ་མཁའ་དང་འདྲ་བ་མྱ་ངན་ལས་འདས་པ་དང་མཉམ་པ་སྟེ། དེ་དག་ནི། ཆད་པ་མེད་པ། མ་ཞིག་པ། མི་རྟག་པ། ཐེར་ཟུག་ཏུ་གནས་པ་མ་ཡིན་པ། ཡུལ་ན་  
མི་གནས་པ། ཕྱོགས་ན་མི་གནས་པ། མཚན་མ་མེད་པ། གྲངས་མེད་པ་སྟེ། མཁས་པ་རྣམས་ཀྱིས་ཀྱང་དེ་ལ་གྲངས་ཀྱིས་ཉེ་བར་མི་འགྲོ་ཞིང་མི་དམིགས་པས་ན། ཆོས་ཐམས་ཅད་ནི། གྲངས་  
མེད་པ་ཞེས་བྱའོ། །བཟང་སྐྱོང། དེ་ལྟར་བྱང་ཆུབ་སེམས་དཔས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་མཐོང་ནས་མངོན་པར་ཞེན་པར་མི་བྱའོ། །དེ་  
ཅིའི་ཕྱིར་ཞེ་ན། བཟང་སྐྱོང། ཆོས་ཐམས་ཅད་ནི། མངོན་པར་ཞེན་པར་བྱ་བ་མ་ཡིན་ཞིང། དེ་དག་ལ་ནི། མངོན་པར་ཞེན་པ་མེད་པ་སྟེ། རྩ་བ་ཆད་པ་དང། རྩ་བ་དང་བྲལ་བ། རྟེན་པ་མེད་པ་ཞེས་  
བྱའོ༑ ༑བཟང་སྐྱོང། བྱང་ཆུབ་སེམས་དཔས་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་བྱང་ཆུབ་སེམས་དཔའི་ཏིང་ངེ་འཛིན་འདི་ཅི་ནས་ཀྱང་སངས་རྒྱས་བཅོམ་ལྡན་འདས་དེ་དག་  
མཐོང་ན། མཆོག་ཏུ་འཛིན་བ་མེད་ཅིང་མི་དམིགས་པ་དང། ལོག་པར་འཛིན་པ་མེད་པ་དེ་ལྟར་བསྒོམ་པར་བྱའོ། །དེ་ཅིའི་ཕྱིར་ཞེ་ན་བཟང་སྐྱོང། ཆོས་ཐམས་ཅད་ནི། གཟུང་བ་མེད་པ་སྟེ། ཤིན་  
  
  
མཉམ་པའོ། །ཞེས་དེ་བཞིན་གཤེགས་པས་བཀའ་སྩལ་བའི་ཕྱིར་རོ་།བཟང་སྐྱོང། འདི་ལྟ་སྟེ། དཔེར་ན། གསེར་གྱི་གར་བུ་ཤིན་ཏུ་བསྲེགས་  
པ། ཤིན་ཏུ་བཙོས་པ། ལྕགས་ཀྱི་ཐུ་ལུམ་དང་འདྲ་བ་ནི། མཁས་པ་རྣམས་ཀྱིས་འཛིན་པར་མི་བྱེད་དོ། །བཟང་སྐྱོང། དེ་ཅིའི་ཕྱིར་ཞེ་ན། འདི་ལྟར་དེ་ནི། ཚ་བའི་བདག་ཉིད་དེ། བཟང་སྐྱོང། དེ་ནི་  
རིན་པོ་ཆེའི་མཆོག་གསེར་ཡིན་མོད་ཀྱི། འོན་ཀྱང་བཟང་སྐྱོང། འདི་ལྟ་སྟེ། ཤིན་ཏུ་ཚ་བའི་ཕྱིར་འཛིན་པར་མི་བྱེད་དོ། །བཟང་སྐྱོང། དེ་བཞིན་དུ་བྱང་ཆུབ་སེམས་དཔའ་སེམས་དཔའ་ཆེན་པོས་དེ་  
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་མཐོང་ན། མངོན་པར་ཞེན་པར་མི་བྱའོ། །གཟུགས་དང། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་  
ཤེས་པ་རྣམས་སུའང་མངོན་པར་ཞེན་པར་མི་བྱའོ། །ཚུལ་ཁྲིམས་དང། ཏིང་ངེ་འཛིན་དང། ཤེས་རབ་དང། རྣམ་པར་གྲོལ་བ་དང་རྣམ་པར་གྲོལ་བའི་ཡེ་ཤེས་མཐོང་བར་ཡང་མངོན་པར་ཞེན་  
པར་མི་བྱའོ། །སངས་རྒྱས་ཀྱི་ཆོས་ཐམས་ཅད་དུའང་མངོན་པར་ཞེན་པར་མི་བྱའོ། །རྣམ་པ་ཐམས་ཅད་དུའང་མངོན་པར་ཞེན་པར་མི་བྱའོ། །བཟང་སྐྱོང། དེ་ཅིའི་ཕྱིར་ཞེ་ན། འདི་ལྟར་མངོན་  
པར་ཞེན་པ་ནི། འཁོར་བའི་བདག་ཉིད་ཅན་སྡུག་བསྔལ་གྱི་ཆོས་ཐམས་ཅད་སྐྱེད་པའོ། །བཟང་སྐྱོང། འོན་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོས་དེ་བཞིན་གཤེགས་པ་དགྲ་བཅོམ་  
  
  
༄༅། །པ་ཡང་དག་པར་རྫོགས་པའི་སངས་རྒྱས་དེ་དག་མཐོང་ན། འདི་ལྟར་ཡོན་ཏན་གྱི་ཆོས་རྨད་དུ་བྱུང་བ་དང་ལྡན་པའི་དེ་བཞིན་གཤེགས་པ་དགྲ་བཅོམ་པ་ཡང་དག་  
པར་རྫོགས་པའི་སངས་རྒྱས་རྣམས་ཀྱིས་འདི་ལྟ་སྟེ། ཡེ་ཤེས་ཆེན་པོ་དང། སངས་རྒྱས་ཀྱི་ཡེ་ཤེས་དང། དེ་བཞིན་གཤེགས་པའི་ཡེ་ཤེས་དང། རང་བྱུང་གི་ཡེ་ཤེས་དང། མི་མཉམ་  
པ་དང་མཉམ་པའི་ཡེ་ཤེས་དང། འཇིག་རྟེན་གསུམ་པོ་ཐམས་ཅད་ལས་ཁྱད་པར་དུ་འཕགས་པའི་ཡེ་ཤེས་ནི། ངོ་མཚར་ཆེའོ། །ཞེས་དེ་ལྟར་ཡོན་ཏན་གྱི་ཆོས་ཁྱད་པར་དུ་འཕགས་པ་ལ་  
འདོད་པར་བྱའོ། །བྱང་ཆུབ་སེམས་དཔའ་སེམས་དཔའ་ཆེན་པོས་འདི་ལ་འདོད་པར་བྱའི་ཡེ་ཤེས་དེ་ལ་མངོན་པར་ཞེན་པར་མི་བྱའོ། །བཟང་སྐྱོང། བྱང་ཆུབ་སེམས་དཔའ་སེམས་དཔའ་  
ཆེན་པོས་ཏིང་ངེ་འཛིན་འདི་ལའང་མངོན་པར་ཞེན་པར་མི་བྱའོ་།དེ་ཅིའི་ཕྱིར་ཞེ་ན། བཟང་སྐྱོང། ཆོས་འདི་དག་ནི། མངོན་པར་ཞེན་པ་མེད་པ་རྣམས་ཀྱི་མངོན་སུམ་དུ་འགྱུར་རོ། །དེ་ནས་  
བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ་།མེ་ལོང་ཕྱིས་པའམ་འབྲུ་མར་སྣོད་དག་ལ། །བུད་མེད་བརྒྱན་པས་བཞིན་ནི་བལྟས་བྱས་ཏེ། །དེ་ལ་དེ་ནི་འདོད་ཆགས་  
སྐྱེས་གྱུར་ནས། །འདོད་པ་ཚོལ་ཞིང་ཀུན་ཏུ་རྒྱུག་པར་བྱེད། །མེད་པའི་ཆོས་ལ་བུད་མེད་ཕྱིན་ཅི་ལོག་མི་བཟད་གདུངས་ཤིང་འདོད་པས་གཟིར་གྱུར་པ། །བུད་མེད་རང་གི་ལུས་ལས་བསླུས་གྱུར་  
  
  
༑ཆོས་འདི་རྣམས་ནི་གསོག་ཏུ་མི་ཤེས་ལྟར། །བྱང་ཆུབ་འཚང་རྒྱ་བདུད་རྩི་རིག་འགྱུར་ཞིང། །སྡུག་བསྔལ་གཟིར་བའི་སེམས་ཅན་དགྲོ་ལ་འགྱུར་སྙམ། །བྱང་ཆུབ་སེམས་དཔའ་སེམས་ནི་དེ་བཞིན་  
ཏེ༑ ༑མི་ཤེས་པས་ནི་སེམས་ཅན་ཞེས་ཀྱང་བྱ། །དོན་དམ་ལ་ནི་གང་ཞིག་སྐྱེ་འཆི་དང། །མྱ་ངན་འདས་པའི་སེམས་ཅན་འགའ་མི་དམིགས་།ཆོས་རྣམས་གཟུང་མེད་ནམ་མཁའི་ཟླ་བ་འདྲ། །  
བྱང་ཆུབ་བཙལ་ཀྱང་རྙེད་པར་མི་འགྱུར་ཏེ། །གཟུགས་བརྙན་ལྟ་བུ་ནམ་མཁའི་ཟླ་བ་འདྲ། །སྒྱུ་མ་ལྟ་བུ་སྟོང་པ་སྨིག་རྒྱུ་འདྲ། །ཆོས་རྣམས་དངོས་པོ་མེད་ཅིང་རང་བཞིན་སྟོང། །དེ་ལ་བྱིས་བ་རྟག་ཏུ་  
ཡོད་འདུ་ཤེས། །འདི་ལ་མི་ནི་ཉོན་མོངས་འགའ་མེད་པར། །བྱང་ཆུབ་མཁས་པ་གང་གིས་ཤེས་གྱུར་ཅིང། །འཇིག་རྟེན་འཁྲུལ་པར་དོན་དམ་ཤེས་གྱུར་ན། །དེ་ནི་འཇིག་རྟེན་གཙོ་བོ་སངས་རྒྱས་  
འགྱུར། །སངས་རྒྱས་བྱང་ཆུབ་སེམས་ཀྱིས་བརྟགས་པ་ཡིན། །སེམས་ཀྱང་རྣམ་དག་རང་བཞིན་འོད་གསལ་ཞིང། །རྙོག་མེད་འགྲོ་བ་ཀུན་དང་མ་འདྲེས་པར། །གང་གིས་ཤེས་པ་བྱང་ཆུབ་  
མཆོག་འཚང་རྒྱ། །ཆོས་ཀུན་ཟག་པ་མེད་ཅིང་གཟུགས་མེད་ལ། །དབེན་ཞིང་སྟོང་པར་རྣམ་པར་མི་རྟོག་པ། །འདོད་ཆགས་བྲལ་ཞིང་སེམས་ནི་རྣམ་གྲོལ་ཏེ། །གང་གིས་ཤེས་པས་ཏིང་  
འཛིན་འདི་ཐོབ་བོ། །རྒྱལ་བའི་སྐུ་ལ་དམིགས་པར་བྱས་ནས་སུ་།རང་བཞིན་རྣམ་དག་ཆོས་ནི་མ་ཉན་པར་བྱོས། །སྒོམ་དང་རྣམ་སྒོམ་ཅུང་ཟད་འདིར་མ་བྱེད། །ཏིང་འཛིན་འདི་ནི་རྙེད་པར་དཀའ་  
  
  
༄༅། །མི་འགྱུར། །ནམ་མཁའི་འདུ་ཤེས་ལ་ནི་གནས་བྱས་ན། །ཕྲ་རབ་རྡུལ་གྱི་འདུ་ཤེས་འགག་པར་འགྱུར། །རྟོག་པ་མེད་ཅིང་མ་བྱས་ཞིག་མེད་པར༑ །གང་གིས་  
ཤེས་པས་ཏིང་འཛིན་འདི་ཐོབ་བོ། །གཟུགས་ཀུན་རྟོག་པ་མེད་པར་ཤེས་བྱས་ནས། །མིག་གིས་གང་དུ་བལྟས་ཀྱང་མི་ཆགས་ཤིང། །འཇིག་རྟེན་འདིར་ནི་ཇི་ལྟར་ཉི་མ་བདུན་ཤར་པ། །དེ་  
ལྟར་དེས་ནི་སངས་རྒྱས་མཐོང་བར་འགྱུར། །མིག་ཀྱང་རྣམ་དག་རྣ་བའང་ཡོངས་དག་ཅིང། །བརྩོན་འགྲུས་བརྩམས་ལ་དྲན་ལྡན་ཤེས་བཞིན་གྱིས། །ཏིང་འཛིན་འདི་ནི་ལེགས་པར་བསྒོམས་  
བྱས་ཏེ༑ ༑མང་དུ་ཐོས་པ་བསམ་གྱིས་མི་ཁྱབ་འཛིན། །མི་མཐོང་ཏིང་འཛིན་དེ་ནི་གང་ཡིན་དང། །སེམས་ཅན་ཀུན་གྱི་ཏིང་འཛིན་གང་ཡིན་དེ། །གང་གིས་མི་མཐོང་གང་གིས་རྣམ་མི་མཐོང། །  
འདིར་ནི་མུ་སྟེགས་མང་པོ་གཞན་བརླག་འགྱུར། །མཚན་མའི་འདུ་ཤེས་དག་ནི་བསལ་བྱས་ན། །དེ་ནི་སེམས་ཀྱང་རྣམ་དག་སངས་རྒྱས་མཐོང། །མཐོང་བར་གྱུར་ནས་ཕྱིར་ཡང་མི་མཐོང་བ།།  
དེ་ནི་འཇིག་རྟེན་དུའང་གཙོ་བོ་སངས་རྒྱས་འགྱུར། །དེ་ཡི་མདུན་ན་ས་མེད་ཆུ་ཡང་མེད། །མེ་ཡང་མེད་ཅིང་རླུང་མེད་ནམ་མྑའང་མེད། །དེས་ཀྱང་སངས་རྒྱས་རྣམས་ནི་བཞུགས་གྱུར་ཅིང། །  
དམ་པའི་ཆོས་འཆད་པ་ནི་དམིགས་པར་འགྱུར། །ཇི་ལྟར་ང་ནི་ཆོས་འཆད་འདུག་པ་ལ། །གང་དག་ཆོས་འདོད་པ་རྣམས་ལྟ་བ་བཞིན་།སངས་རྒྱས་དེ་བཞིན་ཆོས་མཆོག་མ་གཏོགས་པར། །དེ་ལ་  
  
  
།དེ་ལྟ་བུ་དང་ལྡན་པ་དག་ལ་ནི། །ཏིང་འཛིན་རྡུལ་བྲལ་འདི་ནི་ལེགས་བཟུང་བའི། །སངས་རྒྱས་མང་པོ་འཆད་པ་མ་གཏོགས་པར། །ཉན་སྟོན་གཞན་ནི་གང་ཡང་མི་  
དམིགས་སོ། །གང་ཞིག་ཏིང་འཛིན་ཞི་བ་འཕགས་པ་འདི། །མ་བཤད་པ་དང་འཆད་པར་མི་འགྱུར་བའི། །སངས་རྒྱས་སྔར་འདས་གང་ཡང་མ་བྱུང་ཞིང། །མ་བྱོན་པ་ཡང་གང་ཡང་མི་བཞུགས་  
སོ༑ ༑སྲོག་ཆགས་དག་ལ་ཕན་ཕྱིར་འཇིག་རྟེན་དུ། །ད་ལྟར་མི་ཡི་མཆོག་ཏུ་ང་བྱུང་བའང། །སངས་རྒྱས་འདྲེན་འདི་རྗེས་སུ་དྲན་གྱུར་ཏེ། །ཏིང་འཛིན་ཞི་བ་བལྟ་དཀའ་འདི་འཆད་དོ། །ལུས་  
དང་དེ་བཞིན་སྲོག་ལ་མི་ལྟ་ཞིང། །སངས་རྒྱས་ཡོན་ཏན་རྣམས་ནི་ཚོལ་འདོད་པས། །ཏིང་འཛིན་འདི་ལ་གནས་པར་བྱས་ནས་ནི། །སངས་རྒྱས་བྱང་ཆུབ་རྙེད་པར་མི་དཀའ་འོ། །རང་བཞིན་གཅིག་  
པའི་མི་མཆོག་མང་པོ་དག་མཁས་པ་གང་གིས་མཐོང་ན་ཞུ་འདོད་པ། །དེས་ནི་རིངས་ཤིང་རིངས་པར་མྱུར་ཚུལ་དུ། །རྡུལ་མེད་དག་པའི་ཏིང་འཛིན་བསྒོམ་པར་བྱ། །གང་ཞིག་སེམས་ཅན་དག་ལ་  
ཕན་ཕྱིར་ཞུགས། །ཐོས་མང་རྒྱ་ཆེ་བསམ་གྱིས་མི་ཁྱབ་ཚོལ་།དེས་ནི་རིངས་ཤིང་རིངས་པར་མྱུར་ཚོལ་དུ། །རྡུལ་མེད་དག་པའི་འཇིག་རྟེན་བསྒོམ་པར་བྱ། །འདི་ལ་འདོད་ཆགས་མེད་ཅིང་ཞེ་སྡང་  
མེད༑ ༑འདི་ལ་གཏི་མུག་མེད་ཅིང་ཕྲག་དོག་མེད། །འདི་ལ་ཤེས་དང་མི་ཤེས་པའང་མེད། །དེ་བས་ཏིང་འཛིན་ཞི་བ་འདི་ཤེས་བྱོས། །བཟང་སྐྱོང་གིས་ཞུས་པའི་ཏིང་ངེ་འཛིན་གྱི་ལེའུ་སྟེ་བརྒྱད་  
  
  
༄༅། །པའོ༑༑ ༑༑དེ་སྐད་ཅེས་བཀའ་སྩལ་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་གིས་བཅོམ་ལྡན་འདས་ལ་འདི་སྐད་ཅེས་གསོལ་  
ཏོ༑ ༑བཙུན་པ་བཅོམ་ལྡན་འདས། འདི་ལྟར་ཏིང་ངེ་འཛིན་ཟབ་མོ་འདི་བཅོམ་ལྡན་འདས་ཀྱིས་བཤད་པ་ངོ་མཚར་ཏོ། །བཙུན་པ་བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་  
ཆེན་པོ་ཁྱིམ་གྱི་གནས་ནས་མངོན་པར་བྱུང་བ་རྣམས་ཏིང་ངེ་འཛིན་འདི་ཐོས་ནས་ལུང་ནོད་པའམ། སྒོམ་པར་འཚལ་ན། བཅོམ་ལྡན་འདས། བྱང་ཆུབ་སེམས་དཔའ་དེས་ཆོས་གང་དག་  
ལ་གནས་ཏེ་ཏིང་ངེ་འཛིན་འདི་ངུད་མནོད་པར་བགྱི། བསྒོམ་པར་བགྱི་དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བཟང་  
སྐྱོང་ལ་འདི་སྐད་ཅེས་བཀའ་སྩལ་ཏོ། །བཟང་སྐྱོང། བྱང་ཆུབ་སེམས་དཔའ་ཁྱིམ་གྱི་གནས་ནས་མངོན་པར་བྱུང་བའི་ཏིང་ངེ་འཛིན་འདི་ཐོས་ནས་ལུང་ནོད་པའམ། སྒོམ་པར་འདོད་པ་  
དེས་ཚུལ་ཁྲིམས་ཡོངས་སུ་དག་པར་བྱའོ། །ཚུལ་ཁྲིམས་ལ་སྐྱོན་མེད་པར་བྱའོ། །བྱང་ཆུབ་སེམས་དཔའ་བཟང་སྐྱོང་གིས་གསོལ་པ། བཙུན་པ་བཅོམ་ལྡན་འདས། ཇི་ལྟར་ན། བྱང་  
ཆུབ་སེམས་དཔའ་ཁྱིམ་གྱི་གནས་ནས་མངོན་པར་བྱུང་བ་ཚུལ་ཁྲིམས་ཡོངས་སུ་དག་པ་དང། ཚུལ་ཁྲིམས་ལ་སྐྱོན་མ་མཆིས་པ་ལགས། བཅོམ་ལྡན་འདས་ཀྱིས་བཀའ་སྩལ་པ་  
  
  
བྱང་ཆུབ་སེམས་དཔའ་ཁྱིམ་གྱི་གནས་ནས་མངོན་པར་བྱུང་བ་གང་ཏིང་ངེ་འཛིན་འདི་ཐོས་ནས་ལུང་ནོད་པའམ་སྒོམ་པར་འདོད་པའི་བྱང་ཆུབ་སེམས་དཔའ་དེས་སོ་སོར་ཐར་  
པའི་སྡོམ་པས་བསྡམ་པར་བྱའོ། །ཆོ་ག་དང་སྤྱོད་ཡུལ་ཕུན་སུམ་ཚོགས་པ་དང། ཁ་ན་མ་ཐོ་བ་ཆུང་རབ་ལའང་འཇིགས་པར་ལྟ་བ་དང། སྤྱོད་ལམ་ཡོངས་སུ་དག་པར་བྱའོ། །ཡང་དག་པར་  
བླངས་ཏེ་བསླབ་པའི་གཞི་རྣམས་ལ་བསླབ་པར་བྱའོ། །ཟབ་མོ་ལ་མོས་པ་དང། དམིགས་སུ་མེད་པ་ལ་བཟོད་པར་བྱའོ། །སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པའི་ཆོས་  
ཐོས་ནས་མི་སྐྲག་པར་བྱའོ། །མི་དངང་བར་བྱའོ། །དངང་བར་མི་འགྱུར་བར་བྱའོ། །བཟང་སྐྱོང། དེ་ལྟར་ན། བྱང་ཆུབ་སེམས་དཔའ་ཁྱིམ་གྱི་གནས་ནས་མངོན་པར་བྱུང་བ་ཚུལ་ཁྲིམས་ཡོངས་  
སུ་དག་པ་དང། ཚུལ་ཁྲིམས་ལ་སྐྱོན་མེད་པ་ཡིན་ནོ། །བྱང་ཆུབ་སེམས་དཔའ་བཟང་སྐྱོང་གིས་གསོལ་པ། བཙུན་པ་བཅོམ་ལྡན་འདས། ཇི་ལྟར་ན། བྱང་ཆུབ་སེམས་དཔའ་ཁྱིམ་གྱི་གནས་  
ནས་མངོན་པར་བྱུང་བ་ཚུལ་ཁྲིམས་ཡོངས་སུ་མ་དག་པ་དང། ཚུལ་ཁྲིམས་ལ་སྐྱོན་མ་མཆིས་པ་ལགས། བཅོམ་ལྡན་འདས་ཀྱིས་བཀའ་སྩལ་པ། བཟང་སྐྱོང། བྱང་ཆུབ་སེམས་  
དཔའ་ཁྱིམ་གྱི་གནས་ནས་མངོན་པར་བྱུང་བ་གང་ལ་ལ་གཟུགས་ལ་གནས་ཏེ་ཚངས་བར་སྤྱད་པ་སྤྱོད་པ་དང། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་ལ་གནས་ཏེ་  
  
  
༄༅། །ཚངས་པར་སྤྱད་པ་སྤྱོད་ཅིང། བདག་གི་ཚུལ་ཁྲིམས་དང། དཀའ་ཐུབ་དང་ཚངས་པར་སྤྱོད་པ་འདིས་ལྷའམ་ལྷ་ལ་ལ་ཞིག་ཏུ་གྱུར་ཅིག། ཅེས་ཟེར་བ་འདི་ནི་  
བཟང་སྐྱོང། བྱང་ཆུབ་སེམས་དཔའ་ཁྱིམ་གྱི་གནས་ནས་མངོན་པར་བྱུང་བའི་ཚུལ་ཁྲིམས་ཡོངས་སུ་མ་དག་པ་ཡིན། ཚུལ་ཁྲིམས་ལ་སྐྱོན་ཡོད་པ་ཡིན། འདི་ལྟ་སྟེ། སྲིད་པའི་འདུ་  
ཤེས་མཆོག་ཏུ་བཟུང་ནས་དེ་འདོད་པ་ལ་བསྟེན་པར་འདོད་ཅིང་སྲིད་པར་སྐྱེ་བའི་གནས་གཟུང་བར་འདོད་པས་ཚུལ་ཁྲིམས་ཡོངས་སུ་མ་དག་པ་ཡིན་ནོ། །བཟང་སྐྱོང། དེ་བས་ན། བྱང་  
ཆུབ་སེམས་དཔའ་ཁྱིམ་གྱི་གནས་ནས་མངོན་པར་བྱུང་བ་གང་ཏིང་ངེ་འཛིན་འདི་ཐོས་ནས་འཆད་པའམ། སྒོམ་པར་འདོད་པ་དེས་ཚུལ་ཁྲིམས་ཡོངས་སུ་དག་པར་བྱའོ། །ཚུལ་ཁྲིམས་  
ལ་སྐྱོན་མེད་པར་བྱའོ། །ཚུལ་ཁྲིམས་འདྲེན་མ་མ་ཡིན་པར་བྱའོ་།ཚུལ་ཁྲིམས་མ་ཉམས་པར་བྱའོ། །ཚུལ་ཁྲིམས་བསྲ་བསྲེར་མ་གྱུར་པར་བྱའོ། །རྟེན་པ་མེད་པའི་ཚུལ་ཁྲིམས་དང། མཆོག་  
ཏུ་འཛིན་པ་མེད་པའི་ཚུལ་ཁྲིམས་དང། དམིགས་པ་མེད་པའི་ཚུལ་ཁྲིམས་དང། མ་ཞིག་པའི་ཚུལ་ཁྲིམས་དང། མཁས་པས་བསྔགས་པའི་ཚུལ་ཁྲིམས་དང། འཕགས་པས་བསྔགས་  
པའི་ཚུལ་ཁྲིམས་རྣམས་སུ་བྱའོ། །དེས་སྦྱིན་པ་འགྱེད་པ་ལ་དགའ་བར་བྱའོ། །འདི་ལྟ་སྟེ། སྦྱིན་པའི་མཆོག་སྦྱིན་པ་བླ་ན་མེད་པ། ཆོས་ཀྱི་སྦྱིན་པ་ལ་བརྩོན་འགྲུས་བརྩམ་པར་བྱའོ། །དྲན་  
  
  
།དད་པ་དང་ལྡན་པར་བྱའོ། །དེས་པ་དང་ངོ་ཚ་ཤེས་པ་དང་ལྡན་པ་དང། ཁྲེལ་ཡོད་པ་ཕུན་སུམ་ཚོགས་པར་བྱའོ། །རྙེད་པ་དང། བཀུར་སྟི་དང། ཚིགས་སུ་བཅད་པ་  
ལ་ལྷག་པར་མ་ཞེན་པར་བྱའོ། །སེར་སྣ་མེད་ཅིང་ཕྲག་དོག་མེད་པ་དང། སྦྱངས་པའི་ཡོན་ཏན་དང། ཡོ་བྱད་བསྙུངས་པར་བྱའོ་།འཇིག་རྟེན་པའི་གཏམ་དོན་དུ་མི་གཉེར་གྱི་གཏམ་ཡོངས་  
སུ་སྤང་ཞིང། འཇིག་རྟེན་ལས་འདས་པའི་གཏམ་དོན་དུ་གཉེར་བར་བྱའོ། །བྱས་པ་ཤེས་པ་དང། བྱས་པ་གཟོ་བར་བྱའོ། །སྒྲ་ཆུང་བ་དང། སྨྲ་བ་ཉུང་བར་བྱའོ། །གུས་པ་དང་བཅས་པ་དང་  
ཞེས་དང་བཅས་པར་བྱའོ། །འདི་ལྟ་སྟེ། དགེ་བའི་བཤེས་གཉེན་ནི་རྙེད་པར་དཀའ་བས་སློབ་དཔོན་དང། མཁན་པོ་ལ་བསྙེན་བཀུར་བྱ་བར་སྤྲོ་བར་བྱའོ། །དེས་སུ་ལས་ཆོས་འདི་ལྟ་བུ་འདི་རྣམ་  
པར་ཐོས་པར་འགྱུར་བ་དང། བླངས་པ་དང། གླེགས་བམ་དུ་བྲིས་པར་འགྱུར་བ་དང། ཚིག་གིས་སྟོན་པའི་རག་ལས་པར་འགྱུར་བ་དེ་དང་གང་ལས་མདོ་སྡེ་འདི་ཀུན་ཆུབ་པར་བྱེད་པའམ་  
ཀུན་ཆུབ་པར་བྱེད་པར་འགྱུར་བའམ། གླེགས་བམ་དུ་འབྲི་བའམ། བྲིས་པར་འགྱུར་བ་དེ་ལ་དེས་པར་འདུ་ཤེས་བསྐྱེད་པར་བྱའོ། །དགེ་བའི་བཤེས་གཉེན་དུ་འདུ་ཤེས་བསྐྱེད་པར་བྱའོ། །  
སྟོན་པར་འདུ་ཤེས་བསྐྱེད་པར་བྱའོ། །ཆོས་དེ་ལྟ་བུ་འདི་རྣམས་ཀྱི་དོན་དང། བྱང་ཆུབ་ཡོངས་སུ་སྨིན་པར་བྱ་བའི་ཕྱིར་དེས་དེ་ལ་ལྷག་པར་ཡང་དགའ་བ་དང། དང་བ་དང། གུས་པ་བསྐྱེད་པར་  
  
  
༄༅། །བྱའོ༑ ༑བཟང་སྐྱོང། གལ་ཏེ་བྱང་ཆུབ་སེམས་དཔའི་ཐེག་པ་པའམ། ཉན་ཐོས་ཀྱི་ཐེག་པ་པའམ། རང་སངས་རྒྱས་ཀྱི་ཐེག་པ་པའི་རིགས་ཀྱི་བུའམ་རིགས་  
ཀྱི་བུ་མོ་དག་ཆོས་འདི་ལྟ་བུ་རྣམས་ཀྱི་ཆོས་འཆད་པའི་དགེ་སློང་ལ་དགའ་བ་དང། དང་བ་དང། གུས་པ་མ་སྐྱེད་ཅིང་དགེ་བའི་བཤེས་གཉེན་གྱི་འདུ་ཤེས་དང། སྟོན་པའི་འདུ་ཤེས་ཀྱང་  
མི་སྐྱེད་ན། བཟང་སྐྱོང། བྱང་ཆུབ་སེམས་དཔའི་ཐེག་པ་པའམ་ཉན་ཐོས་ཀྱི་ཐེག་པ་པའམ། རང་སངས་རྒྱས་ཀྱི་ཐེག་པ་པའི་རིགས་ཀྱི་བུའམ་རིགས་ཀྱི་བུ་མོ་དེ་དག་ཆོས་འདི་ལྟ་བུ་  
ཀུན་ཆུབ་པར་མ་བྱས་པའི་ཆོས་རྣམས་ཀུན་ཆུབ་པར་འགྱུར་བ་དང་ཀུན་ཆུབ་པར་བྱས་པའི་ཆོས་རྣམས་གནས་པ་དང། ཆུད་མི་ཟ་བ་དང། མེད་པར་མི་འགྱུར་བ་ནི། གནས་  
མ་ཡིན་ཏེ། སྐབས་མེད་དོ། །བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུ་དེས་ཏིང་ངེ་འཛིན་འདི་འཐོབ་པ་དེའང་གནས་པ་མེད་དོ་།བཟང་སྐྱོང། དེ་ཅིའི་ཕྱིར་ཞེ་ན། འདི་ལྟར་མ་  
གུས་པས་ནི། དམ་པའི་ཆོས་ནུབ་པར་འགྱུར་པའི་ཕྱིར་རོ། །བཟང་སྐྱོང། གལ་ཏེ་བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུའམ་རིགས་ཀྱི་བུ་མོའམ། ཉན་ཐོས་དང་  
རང་སངས་རྒྱས་ཀྱི་ཐེག་པ་པའི་རིགས་ཀྱི་བུ་དང། རིགས་ཀྱི་བུ་མོ་དེ་དག་ཆོས་འདི་ལྟ་བུ་འདི་དག་སྟོན་པར་བྱེད་པའི་དགེ་སློང་དང། གང་ལ་ལས་ཆོས་ཀྱི་རྣམ་གྲངས་འདི་ལྟ་བུ་འདི་  
  
  
ཀུན་ཆུབ་པར་བྱས་པ་དང། གླེགས་བམ་དུ་བྲིས་པར་གྱུར་པ་དེ་དག་ལ་དགའ་བ་དང། དང་བ་དང། གུས་པའང་སྐྱེད་ཅིང། དགེ་བའི་བཤེས་གཉེན་གྱི་  
འདུ་ཤེས་དང། སྟོན་པའི་འདུ་ཤེས་ཀྱང་ཉེ་བར་གཞོག་ན། བཟང་སྐྱོང། བྱང་ཆུབ་སེམས་དཔའི་ཐེག་པ་པའམ། ཉན་ཐོས་ཀྱི་ཐེག་པ་པའམ། རང་སངས་རྒྱས་ཀྱི་ཐེག་པ་པའི་རིགས་  
ཀྱི་བུའམ་རིགས་ཀྱི་བུ་མོ་དེ་དག་ཀུན་ཆུབ་པར་མ་བྱས་པའི་ཆོས་རྣམས་ཀུན་ཆུབ་པར་འགྱུར་བ་དང། ཀུན་ཆུབ་པར་བྱས་པའི་ཆོས་རྣམས་གནས་པ་དང། ཆུད་མི་ཟ་བ་དང། མེད་པར་  
མི་འགྱུར་བའི་གནས་ཡིན་ཏེ། དེ་ནི། གནས་ཡོད་དོ། བཟང་སྐྱོང། དེ་བས་ན། ཁྱོད་མོས་པར་བྱའོ། །ཁྱོད་ཀྱིས་ཁོང་དུ་ཆུད་པར་བྱའོ་།འདི་ལྟར་ཆོས་འདི་ལྟ་བུ་སྟོན་པའི་དགེ་སློང་རྣམས་  
ལ་དགའ་བ་དང། དང་བ་དང། གུས་པ་བསྐྱེད་པར་བྱའོ། །དགེ་བའི་བཤེས་གཉེན་དུ་འདུ་ཤེས་པ་དང། སྟོན་པར་འདུ་ཤེས་བསྐྱེད་པར་བྱ་སྟེ། འདི་ནི། ངའི་རྗེས་སུ་བསྟན་པ་ཡིན་  
ནོ༑ ༑བཟང་སྐྱོང། གཞན་ཡང་བྱང་ཆུབ་སེམས་དཔའ་ཁྱིམ་གྱི་གནས་ནས་མངོན་པར་བྱུང་བའི་ཏིང་ངེ་འཛིན་འདི་ལུང་ནོད་པར་འདོད་པ་དང། སྒོམ་པར་འདོད་པ་དེས་འགྱོད་པ་དང་  
བྲལ་བར་བྱའོ། །དགོན་པ་ལ་དགའ་བ་དང། དགོན་པ་ལ་གཞལ་བ་དང། དགོན་པ་ལ་འབབ་པ་དང། དགོན་པ་ལ་བབ་པར་བྱའོ། །ལྗོངས་ཀྱི་ཕྱོགས་ལ་མངོན་པར་མི་དགའ་བར་བྱའོ།།  
  
  
༄༅། །མཛའ་བོའི་ཁྱིམ་དང། ཟས་སྦྱིན་པའི་ཁྱིམ་མི་འདོད་པས་སྲོག་ལ་མི་བལྟ་བར་བྱའོ། །ལུས་གཏོང་བས་ལུས་ལ་མི་ཆགས་པ་དང། དགོན་པའི་འདུ་ཤེས་  
ཐོབ་པར་བྱའོ། །རྙེད་པ་དང། བཀུར་སྟི་དང། ཚིགས་སུ་བཅད་པ་ལ་མི་བརྟེན་པ་དང། དམ་པའི་ཆོས་རབ་ཏུ་གཟུང་བར་བྱའོ། །ལྷུང་བཟེད་དང་ཆོས་གོས་ལ་མི་ཆགས་པ་དང། མི་གསོག་  
པར་བྱའོ། །མགྲོན་དུ་གཉེར་མི་དགོས་པར་བསོད་སྙོམས་སྤྱད་པར་བྱའོ། །འཛེམ་ཞིང་འགྱོད་པ་དང་ལྡན་པར་བྱའོ། །གསེར་བདག་གིར་མི་བྱེད་པར་བྱའོ། །ཀུན་ནས་ལྡང་བ་མེད་པས་  
འགྱོད་པ་དང་བྲལ་བར་བྱའོ། །ཁོང་ཁྲོ་བ་སྤངས་པས་བྱམས་པ་ལ་གནས་པར་བྱའོ། །འཚེ་བ་སྤངས་པས་སྙིང་རྗེ་ལ་གནས་པར་བྱའོ། །མངོན་པར་མི་དགའ་བ་སྤངས་པས་དགའ་བ་ལ་  
གནས་པར་བྱའོ། །མཚན་མ་ཐམས་ཅད་སྤངས་པས་བཏང་སྙོམས་ལ་གནས་པར་བྱའོ། །བརྩོན་འགྲུས་བརྩམས་པས་བསླབ་པ་འདོད་པར་བྱའོ། །རྨུགས་པ་དང་གཉིད་ཀྱིས་མི་ནོན་  
པར་འཆག་པ་ལ་ཞུགས་པར་བྱའོ། །བཟང་སྐྱོང། དེ་པས་ན། བྱང་ཆུབ་སེམས་དཔའ་ཁྱིམ་གྱི་གནས་ནས་བྱུང་བ་ཏིང་ངེ་འཛིན་འདི་ཐོས་ནས་ལུང་ནོད་པ་དང། སྒོམ་པར་འདོད་པ་  
དེས་ཆོས་དེ་དག་ལ་གནས་ཏེ་ཏིང་ངེ་འཛིན་འདི་ལུང་མནོད་པར་བྱའོ། །བསྒོམ་པར་བྱའོ། །དེ་སྐད་ཅེས་བཀའ་སྩལ་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་བཟང་  
  
  
།བཙུན་པ་བཅོམ་ལྡན་འདས། འདི་ལྟར་རྒྱ་ཆེ་ཞིང་བཟང་བའི་ཆོས་འདི་དག་དེ་བཞིན་གཤེགས་པས་བསྟན་ཅིང་གསུངས་པ་  
ནི༑ ངོ་མཚར་ཏོ། །བཙུན་པ་བཅོམ་ལྡན་འདས། བྱང་ཆུབ་སེམས་དཔའ་ལེ་ལོ་ཅན་གང་དག་འབྱུང་བ་དེ་དག་ནི། ཏིང་ངེ་འཛིན་འདི་ཐོས་ནས་སྐྲག་པར་འགྱུར། དངང་བར་འགྱུར། དངང་  
བར་བགྱིད་པར་འགྱུར་རོ། །ཆོས་དེ་ལྟ་བུར་བཟང་པ་དེ་དག་འཆད་པ་ལའང་དགའ་བ་དང། མགུ་བ་དང། དང་བ་རྒྱ་ཆེན་པོ་མི་འཐོབ་ཅིང་དེ་དག་འདི་སྙམ་དུ་བདག་ཅག་ནི། དེ་བཞིན་  
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཞན་ལས་ཏིང་ངེ་འཛིན་འདི་བསྒྲུབ་པར་བྱའོ། །ད་ལྟར་ནི། བདག་ཅག་ལུས་སྐེམ་ཞིང་ནད་མང་ངོ་སྙམ་དུ་སེམས་པར་འགྱུར་ཏེ་  
དེ་དག་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་འཛིན་འདི་ཐོས་ནས་ཞུམ་པར་འགྱུར། ཀུན་ཏུ་ཞུམ་པར་འགྱུར་ཞིང་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་  
ངེ་འཛིན་འདི་སྒྲུབ་པར་བརྩོན་འགྲུས་ཀྱང་མི་རྩོམ་པར་འགྱུར་རོ་།བཙུན་པ་བཅོམ་ལྡན་འདས། ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་དང། དྲན་པ་ལ་  
གནས་པ། ཆོས་འཚལ་བ། ཆོས་ལ་གུས་པ། ཆོས་འཛིན་པ། ཆོས་སྟོན་པ། ཆོས་སྨྲ་བ། ཆོས་ལ་ཡོངས་སུ་ལན་པ། ཆོས་ཀྱི་རྗེས་སུ་མཐུན་པའི་ཆོས་ལ་སྤྱོད་པ། ལུས་དང་སྲོག་ཡོངས་  
  
  
༄༅། །སུ་གཏོང་བ། རྙེད་པ་དང། བཀུར་སྟི་དང། ཚིགས་སུ་བཅད་པ་ལ་མི་རྟེན་པ། ཡོན་ཏན་གྲགས་པ་མི་འཚལ་བ། ལྷུང་བཟེད་དང་ཆོས་གོས་ལ་མ་ཆགས་པ་  
གྲོང་དང། གྲོང་ཁྱེར་དང། གྲོང་རྡལ་དང། ལྗོངས་དང། རྒྱལ་སྲིད་དང། ཡུལ་འཁོར་དང། ཕོ་བྲང་འཁོར་ལ་མངོན་པར་མི་དགའ་བ། དབེན་པ་ལ་གཞོལ་བ། དབེན་པ་ལ་འབབ་པ། དབེན་  
པ་ལ་བབ་པ་གང་དག་འབྱུང་བ་དེ་དག་ནི། ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་བྱང་ཆུབ་སེམས་དཔའི་ཏིང་ངེ་འཛིན་འདི་ཐོས་ནས་ཞུམ་པར་མི་འགྱུར། ཀུན་ཏུ་ཞུམ་པར་མི་  
འགྱུར༑ སྐྲག་པར་མི་འགྱུར། དངང་བར་མི་འགྱུར། དངང་བར་བགྱིད་པར་མི་འགྱུར་བའི་སྟེང་དུ་དགའ་བ་དང། མགུ་བ་དང། དང་བ་རྒྱ་ཆེན་པོའང་འཐོབ་བོ། །དེ་དག་ཏིང་ངེ་འཛིན་འདི་གཟུང་  
བ་དང། ཀུན་ཆུབ་པར་བྱ་བ་དང། བཅང་བ་དང། བཀླག་པ་དང་ཡི་གེར་བྲི་བ་དང། བསྟན་པ་དང། བསྒོམ་པའི་སླད་དུ་བརྩོན་འགྲུས་རྒྱ་ཆེན་པོའང་རྩོམ་མོ། །བཙུན་པ་བཅོམ་ལྡན་འདས་  
རིགས་ཀྱི་བུའམ། རིགས་ཀྱི་བུ་མོ་འདི་དག་ནི། མ་བྱོན་པའི་སངས་རྒྱས་ལས་མང་དུ་ཐོས་པ་འཚལ་བར་མི་འགྱུར་རོ། །སྔགས་དང་ཡོན་ཏན་དང། ཆོས་ཀྱི་ཁྱད་པར་བསྒྲུབ་པའི་སླད་དུ་སྦྱོར་  
བར་ཡང་མི་འགྱུར་རོ། །དེ་ལྟ་ལགས་ཀྱིས་ཀྱང་བཙུན་པ་བཅོམ་ལྡན་འདས། མ་འོངས་པའི་དུས་ན་རིགས་ཀྱི་བུའམ་རིགས་ཀྱི་བུ་མོ་སྔོན་གྱི་རྒྱལ་བ་ལ་བགྱི་བ་བགྱིས་པ། བརྩོན་འགྲུས་  
  
  
དེ་བཞིན་གཤེགས་པས་གསུངས་པའི་ཏིང་ངེ་འཛིན་འདི་ལྟ་བུ་འདི་ཐོས་ནས་འདི་སྙམ་དུ་བདག་ཅག་ནི། འདི་ཉིད་དུ་ལུས་དང། པགས་པ་དང། ཤ་  
དང༑ ཁྲག་དང། རུས་པ་དང། ཆུ་བ་དང། རྐང་རྣམས་བསྐམས་ཤིང་ཡོངས་སུ་བསྐམས་ཀྱང་བླ་ཡི། འདི་ལྟར་བདག་ཅག་ལེ་ལོ་ཅན་དུ་གྱུར་ཏེ་འཆི་བའི་དུས་བྱེད་པར་མི་བྱའོ། །བདག་  
ཅག་གིས་ཆོས་རྒྱ་ཆེ་ཞིང་བཟང་པ་འདི་ལྟ་བུ་འདི་དག་ཀུན་ཆུབ་པ་དང། བཤད་པ་དང། སྒོམ་པ་མ་བྱས་པར་བརྩོན་འགྲུས་གཏང་བར་མི་བྱའོ་སྙམ་སྟེ། དེ་ལྟར་བརྩོན་འགྲུས་རྩོམ་པར་  
འགྱུར་རོ། །སྐྱེས་བུ་དམ་པ་བརྩོན་འགྲུས་རྟག་ཏུ་བརྩམས་པ་དེ་ལྟ་བུ་དེ་དག་དེ་བཞིན་གཤེགས་པས་གསུངས་པའི་མདོ་སྡེ་འདི་ལྟ་བུ་འདི་ཐོས་ནས་ཐོས་མ་ཐག་ཏུ་དགའ་བ་དང། མགུ་བ་  
དང། དང་བ་ཤིན་ཏུ་རྒྱ་ཆེ་བའང་འཐོབ་བོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་ལ་འདི་སྐད་ཅེས་བཀའ་སྩལ་ཏོ། །  
བཟང་སྐྱོང། ལེགས་སོ། །ལེགས་སོ། །ཡང་བཟང་སྐྱོང། ཁྱོད་ཀྱིས་རྗེས་སུ་མཐུན་པའི་ཆོས་བཤད་པ་ནི། ཕྱིན་ཅི་མ་ལོག་ཅིང་དེ་ལྟར་དེ་བཞིན་ཡིན་ཏེ། ལེགས་སོ། །ང་ཡང་དེ་ལ་རྗེས་སུ་  
ཡི་རང་སྟེ། ངས་གང་ལ་རྗེས་སུ་ཡི་རང་བ་དེ་ལ་འདས་པ་དང་མ་འོངས་པ་དང། ད་ལྟར་གྱི་སངས་རྒྱས་བཅོམ་ལྡན་འདས་རྣམས་ཀྱང་རྗེས་སུ་ཡི་རང་བར་མཛད་དོ། །དེ་ནས་དེའི་ཚེ་བཅོམ་  
  
  
༄༅། །ལྡན་འདས་ཀྱིས་ཚིགས་སུ་བཅད་པ་འདི་དག་གསུངས་སོ། །སོ་སོར་ཐར་པར་བསླབ་པ་ངས་བཤད་གང། །དེ་ཀུན་སློབ་པར་བྱེད་ཅིང་དགོན་པར་སྟེན། །སྦྱངས་པའི་  
ཡོན་ཏན་དག་ལ་རྟག་སྤྱོད་ན། །ཏིང་འཛིན་འདི་ནི་རྙེད་པར་དཀའ་མི་འགྱུར། །མགྲོན་དུ་གཉེར་བ་ཐམས་ཅད་སྤངས་བྱས་ཤིང། །རོ་ལ་ཆགས་པའང་ཡོངས་སུ་སྤངས་བྱས་ཏེ། །གང་ལས་  
མཉན་ལ་སྟོན་པར་འདུ་ཤེས་ཤིང། །མཉམ་ཞིང་མཚུངས་པའི་འདུ་ཤེས་ཉེ་བར་གཞོག་ཕྲག་དོག་འདོད་པ་ང་རྒྱལ་སྤངས་བྱས་ལ་།འདོད་ཆགས་ཞེ་སྡང་གཏི་མུག་སྤངས་བྱས་ཏེ། །  
བསམ་གཏན་སྦྱོར་སེམས་ཡང་དག་བསྐྱེད་བྱས་ཏེ། ཏིང་ངེ་འཛིན་འདི་ལ་ནི་འཇུག་པར་བྱ། །ཕྲག་དོག་མེད་ཅིང་འདོད་ཆགས་སྤངས་བྱས་ལ། །རབ་ཏུ་བསྡམས་ཤིང་ཁྲོ་བ་སྤངས་བྱས་  
ཏེ༑ ༑རྒྱལ་བའི་སྐུ་ལ་དམིགས་པ་དག་བྱས་ནས། །ཏིང་ངེ་འཛིན་འདི་ལ་ནི་འཇུག་པར་བྱའོ། །བརྩོན་འགྲུས་མི་གཏོང་གཉིད་ཀྱིས་མི་ནོན་ཅིང། །གཉེན་དང་མཛའ་དང་ལྷན་ཅིག་མི་འགྲོགས་  
ལ༑ ༑འཆག་དང་ལྡན་ཞིང་མང་དང་གྲོགས་སྤངས་ཏེ། །ཏིང་འཛིན་རྡུལ་མེད་དེ་ནི་སྒོམ་པར་བྱོས། །བཟང་སྐྱོང་གིས་ཞུས་པའི་ཏིང་ངེ་འཛིན་གྱི་ལེའུ་སྟེ་དགུ་པའོ།། །།  
བམ་པོ་བཞི་པ། དེ་སྐད་ཅེས་བཀའ་སྩལ་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་  
  
  
ཐེག་པ་ཆེན་པོ་ལ་ཡང་དག་པར་ཞུགས་པའི་དགེ་སློང་མ་གང་ལ་ལ་ད་ལྟར་གྱི་སངས་རྒྱས་མངོན་སུམ་དུ་བཞུགས་པའི་ཏིང་ངེ་འཛིན་འདི་ཐོས་ནས་ལུང་ནོད་པའམ། སྒོམ་པར་འཚལ་  
ན༑ བཙུན་པ་བཅོམ་ལྡན་འདས། དེས་ཆོས་གང་ལ་གནས་ཏེ་ཏིང་ངེ་འཛིན་འདི་ལུང་མནོད་པར་བགྱི། བསྒོམ་པར་བགྱི། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་  
སེམས་དཔའ་སེམས་དཔའ་ཆེན་པོ་བཟང་སྐྱོང་ལ་འདི་སྐད་ཅེས་བཀའ་སྩལ་ཏོ། །བཟང་སྐྱོང། ཐེག་པ་ཆེན་པོ་ལ་ཡང་དག་པར་ཞུགས་པའི་དགེ་སློང་མ་གང་ལ་ལ་ཏིང་ངེ་འཛིན་འདི་ཐོས་ནས་  
ལུང་ནོད་པའམ། སྒོམ་པར་འདོད་པ་དེས་རྟག་ཏུ་གུས་པ་དང་བཅས་པར་བྱའོ། །རྟག་ཏུ་ཕྲག་དོག་མེད་པ་དང། མི་ཁྲོ་བར་བྱའོ། །ང་རྒྱལ་བཅོམ་པ་དང། ཁེངས་པ་མེད་པ་དང། བརྩོན་འགྲུས་  
བརྩམ་པར་བྱའོ། །ལེ་ལོ་མེད་པ་དང། རྨུགས་པ་དང་གཉིད་སྤང་བར་བྱའོ། །མི་ཉལ་བར་སྦྱོར་བ་ལ་བརྩོན་པ་དང། རྙེད་པ་དང། བཀུར་སྟི་དང། ཚིགས་སུ་བཅད་པ་དང། ཆོས་གོས་དང་  
ཟས་དང། མལ་སྟན་དང། ན་བའི་གསོས་སྨན་དང། ཡོ་བྱད་བཙལ་བ་ཐམས་ཅད་སྤང་བར་བྱའོ། །འཚོ་བ་ཡོངས་སུ་དག་པ་དང། ལུས་དང་སྲོག་ལའང་མི་རྟེན་པར་བྱའོ། །རྟག་ཏུ་ཆོས་འདོད་  
པ་དང། མང་དུ་ཐོས་པ་ཚོལ་བ་ལ་བརྩོན་པར་བྱའོ། །མ་ཆགས་པ་དང། ཞེ་མི་སྡང་བ་དང། རྨོངས་པ་མེད་པའི་སེམས་སུ་བྱའོ་།བདུད་ཀྱི་ཕྱོགས་སྤང་བར་བྱའོ། །མཉེ་བ་དང། རྒྱན་པ་དང་  
  
  
༄༅། །ལུས་ལ་ཀླུབས་པ་རྣམས་སྤང་བར་བྱའོ། །ལྷུང་བཟེད་དང་ཆོས་གོས་ལ་མ་ཆགས་པར་བྱའོ། །གྲགས་པ་ལ་མི་ཆགས་པ་དང་ཕྲ་མ་མེད་པ་དང། ངོ་མི་རྟག་པ་  
རྣམས་སྤང་པར་བྱའོ། །བཟང་སྐྱོང། དེ་བས་ན། ཐེག་པ་ཆེན་པོ་ལ་ཡང་དག་པར་ཞུགས་པའི་དགེ་སློང་མ་གང་ཏིང་ངེ་འཛིན་འདི་ཐོས་ནས་ལུང་ནོད་པའམ། སྒོམ་པར་འདོད་པ་དེས་སློབ་  
དཔོན་ལ་སྟོན་པའི་འདུ་ཤེས་བཞག་སྟེ་ཏིང་ངེ་འཛིན་འདི་ལུང་མནོད་པར་བྱའོ། །ཆོས་དེ་དག་ལ་གནས་ཏེ་ཏིང་ངེ་འཛིན་འདི་བསྒོམ་པར་བྱའོ། །དེ་ནས་དེའི་ཚེ་བཅོམ་ལྡན་འདས་ཀྱིས་  
ཚིགས་སུ་བཅད་པ་འདི་དག་གསུངས་སོ། །དགེ་སློང་མ་གང་ཏིང་འཛིན་འདི་འདོད་པས། །རྟག་ཏུ་གུས་བྱས་ཕྲག་དོག་ཁྲོ་བ་དང། །ང་རྒྱལ་དེ་བཞིན་ཁེངས་པ་སྤངས་བྱས་ན། །ཏིང་  
འཛིན་འདི་ནི་རྙེད་པར་དཀའ་མི་འགྱུར། །ཏིང་ངེ་འཛིན་འདི་ཚོལ་བར་གྱུར་ན་ནི། །བརྩོན་འགྲུས་བརྩམས་ཤིང་གཉིད་ནི་སྤངས་བྱས་ལ། །ཚོལ་བ་ཐམས་ཅད་རྣམ་པར་སྤངས་བྱས་ཏེ། །  
སྲོག་ལ་འང་མི་རྟེན་པར་ནི་ཆོས་འདོད་བྱོས། །གང་ཞིག་ཏིང་འཛིན་འདི་ནི་གཟུང་འདོད་པས། །ཉོན་མོངས་གཟིར་བས་འདོད་ཆགས་ཞེ་སྡང་དང། །ལྡན་པའི་སེམས་དང་གནས་པར་  
མི་བྱ་ཞིང། །ནམ་ཡང་བདུད་ཀྱི་ཞགས་པས་མི་ཟིན་བྱོས། །གང་ཞིག་ཏིང་འཛིན་འདི་ནི་གཟུང་འདོད་པས། །སྒྱུ་དང་ལྡན་པར་སྤྱད་པར་མི་བྱ་ཞིང། །མཉེ་བ་དང་ནི་རྒྱན་དང་ཕྲ་མ་  
  
  
།ངོ་མི་རྟག་པ་ཐམས་ཅད་སྤང་བར་བྱ། །ལྷུང་བཟེད་ཕྱིར་དང་བསྔགས་པ་དག་གི་ཕྱིར། །སྐད་ཅིག་ཙམ་ཡང་རྣམ་པར་མི་རྟོག་གོ་གང་ལས་ཉན་ལ་སྟོན་པར་འདུ་ཤེས་ཤིང། །མཉམ་ཞིང་  
མཚུངས་པའི་འདུ་ཤེས་ཉེ་བར་གཞོག་བཟང་སྐྱོང་གིས་ཞུས་པའི་ཏིང་ངེ་འཛིན་གྱི་ལེའུ་སྟེ་བཅུ་པའོ།། །།དེ་སྐད་ཅེས་བཀའ་སྩལ་པ་དང། བྱང་ཆུབ་སེམས་དཔའ་སེམས་  
དཔའ་ཆེན་པོ་བཟང་སྐྱོང་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས། བྱང་ཆུབ་སེམས་དཔའ་ཁྱིམ་པར་གྱུར་པ་གོས་དཀར་པོ་འཚལ་ཞིང་ཁྱིམ་ན་གནས་  
པ་གང་ཏིང་ངེ་འཛིན་འདི་ཐོས་ནས་ཐ་ན་ཞག་གཅིག་གམ། ཞག་གཉིས་སུ་ལུང་ནོད་པའམ། སྒོམ་པར་འཚལ་ན། བཙུན་པ་བཅོམ་ལྡན་འདས། དེས་ཆོས་གང་ལ་གནས་ཏེ་ཏིང་ངེ་འཛིན་  
འདི་ལུང་མནོད་པར་བགྱི། བསྒོམ་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། བཟང་སྐྱོང། དེ་བས་ན། བྱང་ཆུབ་སེམས་དཔའི་ཁྱིམ་པར་གྱུར་པ་གོས་དཀར་པོ་གྱོ་ན་ཞིང་ཁྱིམ་  
ན་གནས་པ་ནི། གང་ཏིང་ངེ་འཛིན་འདི་ཐོས་ནས་ཐ་ན་ཞག་གཅིག་གམ། ཞག་གཉིས་སམ། ཐ་ན་བ་འཇོས་ཙམ་ཡང་ལུང་ནོད་པའམ་སྒོམ་པར་འདོད་ན། བྱང་ཆུབ་སེམས་དཔའ་ཁྱིམ་  
པར་གྱུར་པ་གོས་དཀར་པོ་གྱོན་ཞིང་ཁྱིམ་ན་གནས་པ་དེས་དད་པ་དང་ལྡན་པར་བྱའོ། །འཇུངས་པ་མེད་པ་དང། ལྷུག་པར་གཏོང་བར་བྱའོ། །སྦྱིན་པ་བགེད་པ་ལ་དགའ་བ་དང། རྣམ་པར་སྨིན་  
  
  
༄༅། །པ་ལ་རེ་བ་མེད་པར་བདོག་པ་ཐམས་ཅད་ཡོངས་སུ་གཏང་བར་བྱའོ། །དེས་སངས་རྒྱས་ལ་སྐྱབས་སུ་འགྲོ་བར་བྱའོ། །ཆོས་ལ་སྐྱབས་སུ་འགྲོ་བར་བྱའོ། །དགེ་འདུན་ལ་  
སྐྱབས་སུ་འགྲོ་བར་བྱའོ། །ཚུལ་ཁྲིམས་ཡོངས་སུ་དག་པར་བྱའོ་།བསླབ་པའི་གཞི་ལྔ་ཡོངས་སུ་གཟུང་བར་བྱའོ། །ལྷ་གཞན་མེད་པར་བྱ་ཞིང་བསམ་པ་སངས་རྒྱས་ཀྱི་རྗེས་སུ་སོང་བར་བྱའོ། །  
ཚུལ་ཁྲིམས་ལ་སྐྱོན་མེད་པ་དང། དགེ་བ་བཅུའི་ལས་ཀྱི་ལམ་ཡང་དག་པར་གཟུང་ཞིང་སྒྲུབ་ལ་གཞན་ལའང་དེ་ཡང་དག་པར་འཛིན་དུ་འཇུག་པ་དང། ཆང་འཐུང་བ་ལས་ཕྱིར་ལྡོག་པར་བྱའོ།།  
མ་འཕྱར་བར་བྱའོ། །གཞན་དག་ལ་ཆང་གི་མི་སྙན་པ་བརྗོད་ཅིང་གཞན་ལའང་ཆང་མི་སྦྱིན་པ་དང། གཞན་དག་ལའང་འདོད་པ་སྨད་ཅིང་ཚངས་པར་སྤྱོད་པར་བྱའོ། །ཕྲག་དོག་མེད་པར་བྱའོ། །  
འཚོ་བ་ཡོངས་སུ་དག་པར་བྱའོ། །བུ་ལ་སྲེད་པར་མི་བྱའོ། །བུ་མོ་ལ་སྲེད་པ་མི་བསྐྱེད་དོ། །ཆུང་མ་ལ་སྲེད་པ་མ་སྐྱེད་ཅིག་ནོར་ལ་སྲེད་པར་མི་བྱའོ། །ཁྱིམ་ལ་སྲེད་པར་མི་བྱའོ། །དེས་རབ་ཏུ་བྱུང་  
བ་ལ་མངོན་པར་དགའ་བ་དང། རབ་ཏུ་བྱུང་བ་ལ་སེམས་གཞོལ་བར་བྱའོ། །ཡན་ལག་བརྒྱད་དང་ལྡན་པའི་ཉེ་བར་གནས་པའི་ཏིང་ངེ་འཛིན་ལ་གཞོལ་བ་དང། གཙུག་ལག་ཁང་ལ་གནས་པར་  
བྱའོ༑ ༑ངོ་ཚ་ཤེས་ཤིང་ཁྲེལ་ཡོད་པ་དང་ལྡན་པ་དང། སེམས་བྱང་ཆུབ་ལ་གཞོལ་ཞིང་ཐེག་པ་གཞན་མི་འདོད་པར་བྱའོ། །ཚུལ་ཁྲིམས་དང་ལྡན་པའི་དགེ་སློང་རྣམས་ལ་འཕྱ་བར་མི་བྱའོ། །  
  
  
ཞེས་དང་བཅས་པར་བྱའོ། །སློབ་དཔོན་གང་ལས་ཏིང་ངེ་འཛིན་འདི་ལུང་མནོས་པ་དེ་ལ་ཤིན་ཏུ་ཕངས་པར་བསམ་པ་དང། དང་བ་དང། གུས་  
པར་བྱའོ། །དགེ་བའི་བཤེས་གཉེན་དུའང་འདུ་ཤེས་ཉེ་བར་གཞག་པར་བྱའོ། །སྟོན་པར་ཡང་འདུ་ཤེས་ཉེ་བར་གཞག་པར་བྱའོ། །དེ་ལ་བདེ་བའི་ཡོ་བྱད་ཐམས་ཅད་དབུལ་བར་བྱའོ། །བྱས་པ་ཤེས་  
པ་དང། བྱས་པ་གཟོ་བ་དང། གུས་པ་དང་བཅས་པས་གནས་པར་བྱ་སྟེ། བཟང་སྐྱོང། དེ་ལྟར་བྱང་ཆུབ་སེམས་དཔའ་ཁྱིམ་པར་གྱུར་པ་ཁྱིམ་ན་གནས་པས་ཏིང་ངེ་འཛིན་འདི་ལ་སྦྱོར་བར་བྱའོ། །ཆོས་  
དག་ལའང་གནས་ཏེ་ཏིང་ངེ་འཛིན་འདི་བསྒོམ་པར་བྱའོ། །དེ་ནས་དེའི་ཚ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་གསུངས་སོ་།བྱང་ཆུབ་སེམས་དཔའ་ཁྱིམ་ན་གནས་པ་གང། །ཏིང་  
འཛིན་འདི་ནི་གཟུང་བར་འདོད་གྱུར་པས། །རྟག་ཏུ་ཚུལ་ཁྲིམས་ཡོངས་སུ་དག་གྱུར་ཅིང། །མངོན་བྱུང་སེམས་བརྟེན་ཡང་དག་བསྐྱེད་བྱས་ཏེ། །བསླབ་གཞི་ལྔ་ནི་ཡོངས་སུ་བཟུང་བྱས་ལ། །ཡན་  
ལག་བརྒྱད་པའི་གསོ་སྦྱོང་བསྙེན་བྱས་ཤིང། །ཁྱིམ་མ་སྤངས་པར་གཙུག་ལག་ཁང་གནས་ཏེ། །ཏིང་ངེ་འཛིན་འདི་ལ་ནི་འཇུག་པར་བྱ། །སུ་ལའང་ཆང་ནི་བླུད་པར་མི་བྱ་ཞིང། །སངས་རྒྱས་མ་བསྔགས་  
བཏུང་བ་རྣམས་སྤངས་ལ། །བསླབ་པ་འདི་དག་ལ་ནི་གནས་བྱས་ཏེ་།ཏིང་ངེ་འཛིན་འདི་ལུང་ནི་མནོད་པར་བྱ། །བུ་ལ་མི་སྲེད་བུ་མོར་མི་སྲེད་ལ། །ཆུང་མར་མི་སྲེད་ཁྱིམ་ལའང་མི་སྲེད་ཅིང། །དགེ་བསྙེན་  
  
  
༄༅། །ངོ་ཚ་ཤེས་དང་ལྡན་བྱས་ཏེ། །དེས་ནི་ཏིང་འཛིན་འདི་ལ་འཇུག་པར་བྱ། །ནད་མེད་བྱ་ཞིང་སུ་དག་ལ་ཡང་ནི། །མི་བསྙེན་མི་བརྗོད་མང་པོ་ཐམས་ཅད་སྤང། །སྐྱོན་མེད་  
བཟོད་པ་དག་ལ་གནས་ནས་སུ། །ཏིང་ངེ་འཛིན་འདི་ལ་ནི་འཇུག་པར་བྱ། །ཏིང་འཛིན་འཕགས་པ་འདི་ལ་འཇུག་པ་ན། །སངས་རྒྱས་ཆོས་ལ་རྟག་ཏུ་གུས་བཅས་ཤིང། །སེམས་ནི་དང་ལ་གཡོ་མེད་  
ཕྲག་དོག་མེད། །དགེ་འདུན་བསྙེན་བཀུར་བྱ་བར་སྤྲོ་བར་བྱོས་།བཟང་སྐྱོང་གིས་ཞུས་པའི་ཏིང་ངེ་འཛིན་གྱི་ལེའུ་སྟེ་བཅུ་གཅིག་པའོ།། །།དེ་སྐད་ཅེས་བཀའ་སྩལ་པ་  
དང། བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་གིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས་ཐེག་པ་ཆེན་པོ་ལ་ཡང་དག་པར་ཞུགས་པའི་  
དགེ་བསྙེན་མ་གང་ཏིང་ངེ་འཛིན་འདི་ཐོས་ནས་ལུང་ནོད་པའམ་སྒོམ་པར་འཚལ་ན། བཙུན་པ་བཅོམ་ལྡན་འདས། དེས་ཆོས་གང་ལ་གནས་ཏེ་ཏིང་ངེ་འཛིན་འདི་ལུང་མནོད་པར་བགྱི། བསྒོམ་  
པར་བགྱི། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བཟང་སྐྱོང་ལ་འདི་སྐད་ཅེས་བཀའ་སྩལ་ཏོ། །བཟང་སྐྱོང། དེ་བས་ན། ཐེག་  
པ་ཆེན་པོ་ལ་ཡང་དག་པར་ཞུགས་པའི་དགེ་བསྙེན་མ་གང་ཏིང་ངེ་འཛིན་འདི་ཐོས་ནས་ལུང་ནོད་པའམ། སྒོམ་པར་འདོད་པ་དེས་བསླབ་པའི་གཞི་ལྔ་ཡོངས་སུ་གཟུང་བར་བྱའོ། །བཟང་སྐྱོང་