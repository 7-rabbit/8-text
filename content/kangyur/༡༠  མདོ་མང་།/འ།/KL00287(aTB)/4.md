  
བ་མཉམ་པར་མིའི་ནང་དུ་སྐྱེས་ན། དེ་ལས་དེ་དང་རྒྱུ་མཐུན་པར་མང་དུ་སྨྲ་བ། ནོར་མང་བ། དེད་དཔོན་ཆེན་པོར་འགྱུར་བ་མཐོང་  
ངོ༑ ༑དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེ། ལྷ་པི་ཝང་ཅན་གསུམ་པ་རྣམས་ཀྱི་གནས་ལ་རྟོག་པར་བྱེད་དེ། དེས་ཐོས་པ་ལས་བྱུང་བའི་ཤེས་པས། དེ་དག་  
གི་གནས་འཁོར་དང། སྤྱོད་པ་ཞེས་བྱ་བ་ཇི་ལྟར་འདུག་པ་མཐོང་ངོ། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན་  
ཚུལ་ཁྲིམས་དང་ལྡན་པར་གྱུར་ཅིང། སེམས་ཀྱི་རྒྱུད་སེམས་པས་བསྒོམས་པ་གང་གིས་སྦྱིན་པ་སྦྱིན། ཚུལ་ཁྲིམས་བསྲུངས། ཆོས་མཉན་པར་བྱས་པའི་སྦྱིན་བདག་དེ་ལ་ལག་ནས་  
སྦྱིན་པ་པོ་གྲོགས་སུ་གྱུར་པ་གཞན་ཞིག་དེས་སྙིང་བརླན་ཅིང་དགེ་བའི་སེམས་དང་ལྡན་པ། དད་པས་སེམས་བརླན་པ། འདི་ལྟར་ཡང་སེམས་ལ་རྟོག་པར་བྱེད་དེ། སྦྱིན་བདག་འདི་ནི་  
བསོད་ནམས་དང་ལྡན་པ་ཞིག་གོ་དེ་བདག་ལའང་རྫས་ཀྱི་རྣམ་པ་དེ་སྙེད་ཡོད་ན། དེ་ལྟར་བདག་གིས་ཀྱང་གཞན་དག་ལ་སྦྱིན་པར་བྱའོ་སྙམ་སེམས་མ་སྦྱིན་པ་ལ་སེམས་དང་བ་དེས་ལུས་  
དང་བྲལ་ནས་བདེ་འགྲོ་མཐོ་རིས་ཀྱི་འཇིག་རྟེན་འཁོར་དང་སྤྱོད་པའི་ལྷ་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་ཡུལ་དུ་མས་སྙིང་རབ་ཏུ་མྱོས་པ་རྣམས་རྟག་ཏུ་ལྡན་པར་གྱུར་  
  
  
༄༅། །ཏེ༑ སིལ་སྙན་སྣ་ཚོགས་སྒྲ་འབྱིན་པའི་ཉེ་བའི་ཚལ་དང། བཻ་ཌཱུརྱ་དང། ནོར་བུའི་ལན་ཀན་བྲེས་པའི་རྫིང་རྣམས་ན་གསེར་གྱི་པདྨས་ཁེབས་པ་དང། བྱའི་  
ཚོགས་ཀྱི་རྣམ་པ་སྒྲ་འབྱིན་པའི་ཚལ་དང། ཉེ་བའི་ཚལ་དེ་རྣམས་ན། བྱ་མྱོས་པ་སྒྲ་འབྱིན་པ་ཉམས་དགའ་བར་བྱེད་པ་དག་ན་དགའ་བར་བྱེད་ལ། ཁ་ཅིག་ནི་ཤིང་ལྗོན་པ་ཚང་ཚིང་དག་  
གི་ནང་ན་ཁུ་བྱུག་དང། རྨ་བྱ་སྒྲ་སྙན་པ་ཆགས་སུ་རུང་བ་འབྱིན་པ་རྣམས་ན་ལྷ་མོ་དག་དང་ལྷན་ཅིག་དགའ་བར་བྱེད་དོ། །ཁ་ཅིག་ནི་པདྨའི་ཚལ་སྡོང་བུ་ནི་བཻ་ཌཱུ་རྱ། འདབ་མ་ནི་གསེར་  
ཟེ་བ་རྡོ་རྗེར་འདུག་པ་རྣམས་ཀྱི་ནང་ན་དགའ་བར་བྱེད་དོ། །ཁ་ཅིག་ནི་རྒུན་ཆང་གི་ཚལ་རྣམས་ན་འབྲས་བུ་ཉེ་ཕན་གྱིས་མོས་པའི་ལྷ་མོ་ཡུལ་ལ་རྣམ་པར་ཆགས་པ་རྣམས་དང་ལྷན་ཅིག་རྒུན་  
ཆང་འཐུང་བར་བྱེད་དོ། །ཁ་ཅིག་ནི་རིའི་ཟོམ་བཻ་ཌཱུརྱའི་རྡོས་གཅལ་བཀྲམ་པས་རྣམ་པར་ཕྱེ་བའི་ས་ཕྱོགས་རྣམས་ན་དགའ་བར་བྱེད་དོ། །ཁ་ཅིག་ནི་རིའི་ཟོམ་མུ་མེན་གྱིས་གཏམས་  
པའི་ཆུ་གཙང་མ་དྲི་མ་མེད་པ་འབབ་པའི་ཆུ་བོ་རྣམས་ཀྱིས་ནང་ན་སྡུག་པ་དག་དང་ལྷན་ཅིག་དགའ་བར་བྱེད་དོ། །ཁ་ཅིག་ནི་འབབ་སྟེགས་དང། ས་གཞི་མུ་ཏིག་གི་བྱེ་མ་བདལ་བ་དག་ན་  
ཆུ་བསིལ་ལ་དང་ཞིང་གཙང་སྟེ་དྲི་མ་མེད་པ་རྣམས་ཀྱི་ནང་ན་དགའ་བར་བྱེད་དོ། །ཁ་ཅིག་ནི་རིན་པོ་ཆེ་སྣ་བདུན་གྱིས་བརྒྱན་པའི་ཡང་ཐོག་ནམ་མཁའ་ལ་ཐུག་པ་རྣམས་ཀྱི་ནང་ན་དགའ་  
  
  
།ཁ་ཅིག་ནི་ལྷ་མོའི་ཚོགས་ཀྱིས་ཡོངས་སུ་བསྐོར་ནས། སིལ་སྙན་ཡན་ལག་ལྔ་དང་ལྡན་པས་དགའ་བར་བྱེད་དོ། །ཁ་ཅིག་ནི་དཔག་བསམ་གྱི་ཤིང་ལྗོན་པ་ལ་དྲིལ་བུ་གཡེར་ཀའི་  
སྒྲ་དྲག་ཏུ་འཁྲོལ་བས་མཛེས་པ་རྣམས་ཀྱི་ནང་ན་དགའ་བར་བྱེད་དོ། །ཁ་ཅིག་ནི་དུས་ཚིགས་དྲུག་གི་ཚལ་ཤིང་ལྗོན་པ་དག་དང་ཉེ་བ། རྟག་ཏུ་དགའ་ཡ་ཡར་གྱུར་པ་རྣམས་ཀྱི་ནང་ན་སྙིང་དུ་སྡུག་  
ཅིང་འདོད་པ་རྣམས་དང་ལྷན་ཅིག་དགའ་བར་བྱེད་དོ། །ཁ་ཅིག་ས་ཕྱོགས་གསེར་བཙོ་མས་བརྒྱན་པ་དང། རི་བོའི་ཟོམ་གྱི་སྟེང་དུ་འཛེགས་ནས་ས་ཕྱོགས་ཀྱི་ཆུ་བོ་རྣམས་ལའང་ལྟ་བར་བྱེད་དེ་  
དེ་ལྟར་རང་གི་ལས་ཀྱིས་སྤྲུལ་པ་ལྷའི་བདེ་བ་དཔེ་མེད་པ་རྣམ་པ་སྣ་ཚོགས་མྱོང་ངོ། །དེ་ལྟར་སྲེད་པ་ལ་རྣམ་པར་ཆགས་པའི་ལྷ་རྣམས་ཀྱི་མིག་གཟུགས་དང། ཁ་དོག་འདོད་པ་སྡུག་པ་ཡིད་  
དུ་འོང་བ་རྣམ་པ་དུ་མ་དག་གིས་ཆོག་མི་ཤེས་སོ། །རྣ་བའང་ཡུལ་བདེ་བ་སྒྲ་སྙན་པ་གསལ་བ་ཡིད་དུ་འོང་བ་རྣམ་པ་དུ་མ་དག་གིས་ཆོག་མི་ཤེས་སོ། །སྣའང་ཡུལ་བདེ་བ་དྲི་ཞིམ་པ་བསུང་  
ཆེ་བ་ཡིད་དུ་འོང་བ་རྣམ་པ་དུ་མ་དག་གིས་ཆོག་མི་ཤེས་སོ་།ལྕེའང་ཡུལ་བདེ་བ་རོ་ཞིམ་པ་བྲོ་ཆེ་བ་ཡིད་དུ་འོང་བ་རྣམ་པ་དུ་མ་དག་གིས་ཆོག་མི་ཤེས་སོ། །ལུས་ཀྱང་ཡུལ་བདེ་བ་རེག་བྱ་འདོད་པ་  
འཇམ་པ་ཡིད་དུ་འོང་བ་རྣམ་པ་དུ་མ་དག་གིས་ཆོག་མི་ཤེས་སོ་།ཡིད་ཀྱང་ཡུལ་རྙོག་པ་མེད་པ་འདོད་པ་སྡུག་པ་ཡིད་དུ་འོང་བ་རྣམ་པ་དུ་མ་དག་གིས་ཆོག་མི་ཤེས་ཏེ། དེ་ལྟར་དབང་པོ་དྲུག་  
  
  
༄༅། །གི་ཡུལ་ལ་ཆགས་པའི་ལྷ་རྣམས་ཆོག་མི་ཤེས་པ་ཡིན་ནོ་།ཇི་ལྟར་ཡུལ་རྣམས་ཀྱིས་སྲེང་པ་སྤེལ་བ་དེ་ལྟར་འཕེལ་བར་འགྱུར་ཏེ། མེ་འབར་བ་བཞིན་ལ། དེ་  
ཡང་ཡུལ་གྱི་བདེ་བ་ཇི་ལྟར་དམིགས་པ་དེ་ལྟར་རྣམ་པ་དུ་མར་འཕེལ་བར་འགྱུར་རོ། །སྲེད་པ་དེས་བསྒྲིབས་པའི་ལྷ་ཆོག་མི་ཤེས་པར་གྱུར་པ་རྣམས་ཤིན་ཏུ་བདེ་བའི་མཐའ་དམིགས་སུ་  
མེད་དེ། དེ་ལྟར་ཇི་སྲིད་དུ་འདོད་པ་སྡུག་པ་ཡིད་དུ་འོང་བ་ལེགས་པར་བྱས་པའི་ལས་དེ་ཟད་པར་མ་གྱུར་པ་དེ་སྲིད་དུ། ལྷའི་བདེ་བ་དཔེ་མེད་པ་རྣམ་པ་དུ་མ་མྱོང་ངོ། །དེ་ཕྱིས་ལྷའི་  
འཇིག་རྟེན་དེ་ནས་འཆི་བར་འགྱུར་ཏེ། ཤི་ནས་ཀྱང་རང་གིས་བྱས་པའི་ལས་ཀྱིས་སེམས་ཅན་དམྱལ་བ་དང། ཡི་དྭགས་དང། དུད་འགྲོའི་ནང་དུ་སྐྱེ་བར་འགྱུར་རོ། །གལ་ཏེ་མི་  
རྣམས་དང་སྐལ་པ་མཉམ་པར་མིའི་ནང་དུ་སྐྱེས་ན། དེ་ལས་དེ་དང་རྒྱུ་མཐུན་པར་ཚོགས་གཅིག་ཏུ་སྤྱོད་པ་རྒྱ་མཚོའི་ཚོང་པའམ། ཚོང་རྡལ་དུ་གནས་པའམ། རི་བའི་བར་ན་གནས་པར་  
འགྱུར་ལ། གཉེན་ཆེ་བ་དང་འབྲེལ་པ་དང། རང་དགར་གནས་པ་དང། རྒྱལ་པོ་ལ་རག་ལས་པར་མི་འགྱུར་བ་དང། ཤིན་ཏུ་འབྱོར་པ་དང། རང་དབང་དུ་འགྱུར་བ་མཐོང་ངོ། །  
དེ་ནས་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེ་ལྷ་པི་ཝང་ཅན་གསུམ་པའི་གནས་ལ་རྟོག་པར་བྱེད་དེ། དེ་ཐོས་པ་ལས་བྱུང་བའི་ཤེས་པས་ལྷ་དེ་རྣམས་ཀྱི་གནས་  
  
  
མཐོང་ངོ། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། སྙིང་རྗེ་དམ་པ་  
དང་ལྡན་པ་གང་གི་སེམས་ཅན་ཆུས་ཁྱེར་བའམ། ལོ་ཉེས་བྱུང་ནས་ལྟོགས་ཏེ་སྲོག་ཆད་ལ་ཐུག་པ་ལ་བྱམས་པས་བརླན་པའི་ཡིད་ཀྱིས་བུ་བཞིན་སྐྱོང་བར་བྱེད་ཅིང་དགོས་པ་མེད་ཀྱང་སེམས་  
པས་བསྒོམས་པའི་སྙིང་ཁོ་ནས་ཡང་དག་པར་བསྐྱབས་ན། དེ་ལུས་དང་བྲལ་ནས་བདེ་འགྲོ་མཐོ་རིས་ཀྱི་འཇིག་རྟེན་སྐྱིལ་མོ་ཀྲུང་དུ་གནས་པའི་ལྷ་རྣམས་ཀྱི་ནང་དུ་རྫུས་ཏེ་སྐྱེ་བར་འགྱུར་རོ། །  
དེ་ན་ལྷ་དང། ལྷ་མོ་གནས་ལ། ལྷ་གཞན་ཡང་ཕྱོགས་གཞན་ན་ལྷན་ཅིག་ཉེ་བར་གནས་ཏེ། ལྷའི་བུ་དེ་ལྷའི་སྐྱིལ་མོ་ཀྲུང་བཅས་པའི་སྟེང་དུ་སྐྱེས་སོ། །དེ་ལ་ལྷ་དེ་བུའི་བློ་སྐྱེ་ལ་ལྷ་མོ་དེའང་  
དེ་བཞིན་དུ་བུའི་བློ་སྐྱེའོ། །དེ་ནས་ལྷའི་བུ་དེའང་དེ་གཉིས་ལ་ཕ་མའི་བློ་སྐྱེའོ། །དེ་དག་དང་ལྷའི་བུ་དེ་ཉིད་དང་རྩེ་བར་བྱེད་དེ། ཇི་ལྟར་ཛམྦུའི་གླིང་ན་མི་ཤིན་ཏུ་དགའ་བ་རྩེ་བ་དེ་ལྟར་དེ་དག་  
ཀྱང་ལྷའི་འཇིག་རྟེན་ན་ལྷ་དང། སྐྱིལ་མོ་ཀྲུང་གི་སྟེང་ན་གནས་པ་དེ་དང་རྩེ་བར་བྱེད་དོ། །འདི་ལྟར་བུ་ཁྱོད་བདག་ཅག་གི་བུར་གྱུར་པ་ནི་འབྲས་བུ་དང་བཅས་པ་ཡིན་ཏེ། ཁྱོད་བདག་ཅག་གིས་  
ལྷའི་ཚལ་དང། ཉེ་བའི་ཚལ་དང། ལྟེང་ཀ་ཐམས་ཅད་དུ་བདེ་བ་བསྐྱེད་པར་བྱའོ། །རིའི་ཟོམ་དང། གསེར་གྱི་ལྕུག་མའི་དྲ་བས་བྲེས་པ་དང། མཚེའུ་དང། འབབ་ཆུ་ཕུན་སུམ་ཚོགས་  
  
  
༄༅། །པ་དང། ལྕུག་མའི་ཁྱིམ་ཕུན་སུམ་ཚོགས་པ་དང་པདྨའི་རྫིང་རྣམས་ན་གསེར་གྱི་པདྨས་ཁེབས་ཤིང་བུང་བས་མཛེས་པ་དང། ཆུ་དང་བ་དང་ལྡན་པ་དང་  
ཆང་ཆུ་བོ་ལྟར་འབབ་པ་དང། རྒུན་ཆང་རོ་ཞིམ་པོ་སྣ་ཚོགས་ཀྱི་རྒྱགས་པ་བསྐྱེད་པར་བྱེད་པའི་མཐོ་རིས་ཐམས་ཅད་དུ་ཁྱོད་དང་ལྷན་ཅིག་དགའ་བར་བྱ་སྟེ། དེར་ཁྱོད་དང་བདག་ཅག་  
ལྷན་ཅིག་དགའ་བར་བྱའོ། །དེ་ནས་ལྷའི་བུ་དེས་ཕ་མ་དེ་གཉིས་ལ་འདི་སྐད་ཅེས་སྨྲས་སོ། །བདག་ལ་ཡབ་ཡུམ་གྱིས་རྣམ་པ་འདི་ལྟ་བུ་སྩལ་བ་གང་ལགས་པ་དེ་ནི་བདག་བདེ་  
འགྲོར་སྐྱེས་པ་འབྲས་བུ་མཆིས་སོ། །བདག་ཀྱང་ཡབ་ཡུམ་ལ་གུས་པར་བགྱིད་པ་དང། གུས་པར་མཉན་པར་བགྱིའོ། །དེ་ནས་ལྷ་དེ་ཡིད་རབ་ཏུ་དགའ་ནས་ལྷའི་བུ་དེ་བླངས་ཏེ་  
ལྷ་མོ་དང་ལྷན་ཅིག་ཛམྦུ་ནད་ཆར་འབེབས་ཞེས་བྱ་བའི་ཚལ་དེར་འདོང་བར་བྱེད་དོ། །ལྷ་དེའང་ལྷ་མོས་བསྐོར་ཅིང། ལྷའི་བུ་དེའང་དེ་དག་ཐམས་ཅད་དང་ཛམྦུ་ན་ད་ཆར་  
འབེབས་ཀྱི་ཚལ་དེར་དོང་བ་དང། ཚལ་དེ་ཛམྦུ་ན་དའི་ཤིང་ལྗོན་པ་ཐམས་ཅད་དང། མེ་ཏོག་གི་ཚོགས་འཕྱང་བ་དང། ཁ་ཅིག་འབྲས་བུའི་ཚོགས་འཕྱང་བ་རྣམས་ཀྱིས་ཁེབས་  
པ་ཡིན་ནོ། །མེ་ཏོག་གི་ཤིང་ལྗོན་པ་གང་ཡིན་པ་དེ་དག་ནི་ཤིན་ཏུ་དྲི་ཞིམ་པ་དཔག་ཚད་ལྔར་འབྱུང་བའི་མེ་ཏོག་ཁ་དོག་དང་དབྱིབས་སྣ་ཚོགས་དག་འཐོར་བར་བྱེད་དེ། འདི་ལྟ་སྟེ་  
  
  
སེར་པོ་དང། ལྗང་གུ་དང། དམར་པོ་དང་བཙོད་ཀ་དག་གོ་དབྱིབས་སྣ་ཚོགས་པ་དག་ནི་འཇོག་པོ་ལྟར་ཟླུམ་པ་དང། རིང་པོ་དང། གྲུ་བཞི་དང། ལྷའི་དགའ་བ་དང་  
མཐུན་པའི་རྣ་བའི་གོང་རྒྱན་དང། གདུབ་ཀོར་འགྲན་པ་ལྟ་བུར་གྱུར་པ་མཐོང་ངོ། །དེ་ནས་ལྷ་དེས་ལྷའི་བུ་དེ་ལ་འདི་སྐད་སྨྲས་སོ། །བུ༑ འདི་ནི་ཛམྦུ་ཆུ་བོ་ཆར་འབེབས་ཞེས་བྱ་བའི་ཚལ་  
ཡིན་ལ། ཚལ་འདི་ནི་དགའ་དགའ་ལྟར་མེ་ཏོག་རྒྱས་པ་ཡིན་ཏེ། ཤིང་ལྗོན་པ་ཕན་ཚུན་རླུང་གི་ཤུགས་ཀྱིས་བསྐྱོད་པ་དང། ལྷའི་ཚོགས་ཐམས་ཅད་ལ་འཐོར་བར་བྱེད་དོ། །བུ༑ དེར་  
ཁྱོད་དང་བདག་ཅག་ལྷན་ཅིག་དགའ་བར་བྱོས་ཤིག་རྩེས་ཤིག་དགའ་མགུར་སྤྱོད་པར་གྱིས་ཤིག་བུ་ཁྱོད་ཀྱང་ལྷ་མོའི་ཚོགས་སྙིང་དུ་སྡུག་ཅིང་མཛེས་པ་དང་ལྡན་པ་རྟག་ཏུ་ཡིད་དུ་  
འཐད་པ་རྣམས་དང་དགའ་མགུར་སྤྱོད་པར་འགྱུར་རོ། །དེ་སྐད་སྨྲས་ནས་ཚལ་དེར་ཡང་ཐམས་ཅད་རྩེ་བའི་དོན་དུ་འཇུག་པར་བྱེད་དེ་ཚལ་དེ་ན་ལྷའི་བྱ་འབོད་པ་ཞེས་བྱ་བས་ལྷའི་བུ་  
གང་ཡིན་པ་དེ་དག་ལ་འདི་ལྟར་ཚིགས་སུ་བཅད་དེ་སྨྲས་པ། བཟང་པོ་ཁྱོད་ནི་ལེགས་པར་བྱོན། །ཁྱོད་ཀྱིས་ལེགས་བྱས་བྱས་དང་ལྡན་།ཚུལ་ཁྲིམས་རྣམ་པ་བདུན་བསྲུངས་པ། །དེ་ཡི་  
འབྲས་བུ་འདིར་འོངས་སོ། །ཚུལ་ཁྲིམས་འབྲས་བུ་བདེ་བ་ནི། །ལྷ་ཡི་འཇིག་རྟེན་རྣམས་སུ་སྨིན། །སྒྲོལ་བར་བྱེད་པའི་ཚུལ་ཁྲིམས་ཀྱིས་།འཁོར་བ་འདི་ལས་སྒྲོལ་བར་བྱེད། །ཚུལ་ཁྲིམས་  
  
  
༄༅། །ཆུ་ནི་རྣམ་དག་པས། །སེམས་བརྟན་གང་ཞིག་འཁྲུ་བྱེད་པ། །ཛམྦུ་གསེར་གྱི་མེ་ཏོག་གིས། །ལྷ་ཡི་ཡུལ་དུ་དེ་འཁྲུ་འོ་།ཚུལ་ཁྲིམས་ས་བོན་བསྐྱེད་ནས་སུ། །  
ཚུལ་ཁྲིམས་སྣ་ཚོགས་རྣམས་ལ་ནི། །འདི་ལྟར་ལྷ་ཡི་ཡུལ་རྣམས་ཀྱིས། །ཁྱོད་ནི་རྩེ་ཞིང་སྤྱོད་པར་བྱེད། །མི་གང་རྟག་ཏུ་ཡིད་དུལ་ཞིང། །ཚུལ་ཁྲིམས་ཀྱིས་ནི་བརྒྱན་པ་རྣམས། །གང་  
ན་བདེ་བ་མཐའ་ཡས་པ། །ལྷ་ཡི་གནས་སུ་དེ་འགྲོ་འོ། །ལེགས་པར་བྱ་བ་བྱས་པའི་མི། །བདེ་བ་ལས་བདེ་མཆོག་ཏུ་འགྲོ་ཚུལ་ཁྲིམས་ཀྱིས་ནི་ཡོངས་སྤེལ་རྣམས། །ལྷ་ཡི་གནས་ན་རྩེ་  
པར་བྱེད། །ཚུལ་ཁྲིམས་སྐས་ལ་འཛེགས་པ་ཡི། །མི་རྣམས་བདེ་འགྲོར་རབ་ཏུ་འགྲོ་ཤེས་པས་ཡོངས་སུ་སྤེལ་བ་རྣམས། །ཡེ་ཤེས་ཀྱིས་ནི་མཁའ་ལ་གཞོལ། །དེ་བས་ཚུལ་ཁྲིམས་  
རྟག་བསྲུང་ཞིང། །སྦྱིན་ཤེས་དཀའ་ཐུབ་ནོར་རྣམས་ཀྱིས། །དུག་དང་མཚོན་དང་མེ་ལྟ་བུའི། །ཚུལ་ཁྲིམས་འཆལ་བ་རྟག་ཏུ་སྤོངས། །དེ་ལྟར་ཚུལ་ཁྲིམས་ལེགས་བསྲུངས་པ། །མི་  
ནི་བཟང་འགྲོར་ཁྲིད་པར་བྱེད། །བདེ་གནས་ཐོབ་པར་བྱ་བ་ལ་།ཚུལ་ཁྲིམས་ལྟ་བུ་གང་ཡང་མེད། །དེ་ལྟར་བྱ་འབོད་པ་པོ་དེ་རྣམས་ཀྱིས་ལྷའི་བུ་དེའི་སེམས་ལ་གཟུང་དུ་རུང་  
བའི་ཚིགས་སུ་བཅད་པ་རྣམས་ཀྱིས་མངོན་པར་དགའ་བར་བྱས་ཤིང་རྗེས་སུ་དགའ་བར་བྱས་པ་དང། ལྷའི་བུ་དེས་བྱའི་སྒྲ་དབྱངས་དེ་དག་ཡིད་ལ་བཟུང་ནས་རྗེས་སུ་དགའ་  
  
  
།དེ་རྗེས་སུ་དགའ་བར་བྱས་ནས། དེ་ནས་ཡང་ཕ་དེ་དང་ལྷན་ཅིག་ཚལ་དེར་འདུག་པར་བྱེད་དོ། །དེ་ནས་དཔག་བསམ་གྱི་ཤིང་ལྗོན་པ་རྣམས་ཀྱིས་མཛེས་པར་བྱས་པའི་ཚལ་  
དེ་ཉི་མ་ལྟར་གསལ་ཞིང་རྣམ་པར་མཛེས་པ་འབུམ་ཕྲག་དུ་མའི་ཚོགས་དང་ལྡན་པ་དེ་ན་འབབ་ཆུ་དང། ལྟེང་ཀས་བརྒྱན་པ། བཻ་ཌཱུརྱ་དང། དངུལ་གྱི་ཤིང་ལྗོན་པ་རྣམས་ཀྱིས་ཀྱང་ཉེ་བར་མཛེས་  
པར་བྱས་པ་ཉམས་དགའ་བ་རྣམ་པ་དུ་མ་དེ་དག་མཐོང་ནས་ལྷའི་བུ་སྐྱེས་ནས་ཡུན་རིང་དུ་མ་ལོན་པ་དེ་ཤིན་ཏུ་དགའ་བ་དཔེ་མེད་པ་ཐོབ་བོ། །དེ་ནས་དེའི་བར་སྐབས་སུ་ཚལ་དེ་ན་རྣམ་  
པར་རྒྱུ་བ་ན་ལྷ་མོ་ཁྱིམ་ཐབ་ཤི་སྟེ་ཡུན་རིང་དུ་མ་ལོན་པ་གཞན་དག་གིས་མཐོང་ངོ། །དེ་ནས་ལྷ་མོའི་ཚོགས་དེ་དག་གིས་ལྷའི་བུ་གསར་དུ་བྱུང་བ་འདི་ལ་ཆུང་མ་མེད་པར་ཡང་རིག་  
དེ་བྱད་གཟུགས་དང་ལྡན་པར་མཐོང་ནས། དགོང་པར་བྱེད། རྩེ་བར་བྱེད། སྒེག་པར་བྱེད། བྲོ་གར་བྱེད་ཅིང་རོལ་མོའི་སྒྲ་དང། སིལ་སྙན་དང་བཅས་པ་ཐམས་ཅད་ལྷའི་བུ་དེའི་  
དྲུང་དུ་རྒྱུག་པར་བྱེད་དོ། །ལྷའི་བུའང་ཕ་མ་དག་བོར་འདོད་པས་བསྒྲིབས་པའི་ཡིད་ཀྱིས་ལྷ་མོ་དེ་དག་ག་ལ་འཁོད་པ་དེར་རྒྱུག་པར་བྱེད་དོ། །དེ་ནས་དེ་དག་ཕན་ཚུན་མཐོང་  
ནས༑ ལྷ་དེ་དག་ལྷ་མོ་དེ་དག་དགའ་བ་སྐྱེས་ཤིང་བདེ་བ་དཔེ་མེད་པ་ཉེ་བར་སྐྱེས་སོ། །ཕན་ཚུན་དགའ་བ་སྐྱེས་པ་དེ་རྣམས་ཀྱང་སིལ་སྙན་ཡན་ལག་ལྔ་དང་ལྡན་པས་ཇི་ལྟར་བདེ་  
  
  
༄༅། །བ་སྣ་ཚོགས་ལ་གནས་པའི་ལྷ་གཞན་དག་དགའ་བར་བྱེད་པ་དེ་ལྟར་དགའ་བར་བྱེད་དེ། རི་དང། ནགས་ཚལ་དང། ལྟེང་ཀ་དང། གསེར་དང་  
དངུལ་དང། སྤུག་དང། གསེར་བཙོ་མའི་རིའི་ཟོམ་དང། མུ་ཏིག་གི་བྱེ་མ་བདལ་བ་དང། དངུལ་གྱི་རྡོ་དང། ལྷའི་པདྨའི་རྫིང་ཁེབས་པ་དང། བྱ་སྣ་ཚོགས་སྒྲ་སྙན་པ་འབྱིན་  
པ་དང། ཆུ་བོ་དང། འབབ་ཆུ་དང། ལྟེང་ཀས་བརྒྱན་པ་རྣམས་སུ་ལྷ་མོ་དེ་རྣམས་དང་ལྷན་ཅིག་དགའ་བར་བྱེད་དོ། །ལྷའི་བདེ་བ་དང་ལྡན་པ་དེ་རི་ནས་རི་དང། སྐྱེད་མོས་ཚལ་  
ནས་སྐྱེད་མོས་ཚལ་དུ་འགྲོ་བར་བྱེད་དོ། །དེ་ལྟར་ངོ་མཚར་གྱི་སེམས་བསྒྲིབས་པ་དེ་ལྷའི་འཇིག་རྟེན་རྨད་དུ་བྱུང་བ་མཐོང་ནས་ཇི་སྲིད་དུ་འདོད་པ་སྡུག་པ་ཡིད་དུ་འོང་བ་བྱས་  
ཤིང་བསགས་པའི་ལས་དེ་ཟད་པར་མ་གྱུར་པ་དེ་སྲིད་དུ་དེ་དག་དང་ལྷན་ཅིག་དགའ་བར་བྱེད་དོ། །དེ་ནས་དེའི་ཚེ་ཟད་པ་དང། ལྷའི་འཇིག་རྟེན་འདི་ནས་འཆི་བར་འགྱུར་ཏེ། ཤི་  
ནས་ཀྱང་ལས་ཉེ་བར་འགྲོ་བ་ཇི་ལྟ་བ་བཞིན་སེམས་ཅན་དམྱལ་བ་དང། ཡི་དྭགས་དང། དུད་འགྲོའི་ནང་དུ་སྐྱེ་བར་འགྱུར་རོ། །གལ་ཏེ་མི་རྣམས་དང་སྐལ་བ་མཉམ་པར་མིའི་  
ནང་དུ་སྐྱེས་ན། དེ་ལས་དེ་དང་རྒྱུ་མཐུན་པར་རྒྱལ་པོའམ། བློན་པོ་ཆེན་པོར་འགྱུར་ལ། སྐྱེ་བོ་ཐམས་ཅད་དགའ་བ་དང། བྱད་གཟུགས་བཟང་པོ་དང་ལྡན་པ་དང། ཡོན་ཏན་དང་ལྡན་  
  
  
།དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེ། ལྷ་པི་ཝང་ཅན་གསུམ་པའི་གནས་ལ་རྟོག་པར་བྱེད་དེ། དེ་ཐོས་པ་ལས་བྱུང་བའི་ཤེས་པས་  
བརྟགས་ན། ལྷ་པི་ཝང་ཅན་གསུམ་པའི་གནས་སྤྱོད་པ་དང་ལྡན་པ་ཞེས་བྱ་བ་ཇི་ལྟར་འདུག་པ་མཐོང་ངོ། །དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་  
ལས་བྱུང་བའི་ཤེས་པས་བརྟགས་ན། ལེགས་པར་བྱས་པའི་ལས་ཇི་ལྟར་ཡོད་པ་བཞིན་སྤྱོད་པ། སེམས་ཅན་དགའ་འཛིངས་ཏེ་འཐབ་པའམ། ཚལ་ཁུང་སྟུག་པོའི་ནང་དུ་སོང་ནས། སྲོག་  
ལ་ཐེ་ཚོམ་ཟ་བ་འཆི་བ་ལ་ཐུག་པ་དག་ཐར་པར་བྱས་ཤིང་སེམས་ཅན་ལ་ཕན་པའི་སེམས་དང་ལྡན་པ་དང། ཤིན་ཏུ་བསྡམས་པ་དང། ལུས་དང། ངག་དང། ཡིད་ཀྱི་ཚུལ་ཁྲིམས་  
སྤྱོད་ན། དེ་ལུས་དང་བྲལ་ནས་བདེ་འགྲོ་མཐོ་རིས་ཀྱི་འཇིག་རྟེན་སྤྱོད་པ་དང་ལྡན་པར་གནས་པའི་ལྷ་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་ནས་ཀྱང་ཟླ་བའི་འོད་དང་མཚུངས་  
པ་དེ་ཀུན་ནས་གཟི་བརྗིད་ནི་འབར། དབང་པོ་དུལ་བའི་བདེ་བ་དང་ནི་ལྡན། འདོད་པའི་ཡོན་ཏན་ལྔ་རྣམས་ཀྱིས་ཉིན་གཅིག་བཞིན་དུ་ནི་རྩེ། ལྷ་མོའི་ཚོགས་དུ་མ་དང་ནི་ཉེ་བར་སྤྱོད་  
ལྷའི་ཕྲེང་བ་དང། གོས་ནི་གྱོན། ཡང་དང། ཡང་དུ་འཇོ་སྒེག་ནི་བྱེད། ཚལ་དང། ཉེ་བའི་ཚལ་དང། འབབ་ཆུའི་དངོ་མང་པོ་རྣམས་སུ་ནི་རྩེ་སྟེ། དེ་ལྟར་དེ་རྩེ་བ་ན་ཤེལ་གྱི་ཚལ་ཞེས་བྱ་བ་  
  
  
༄༅། །དེར་འགྲོ་བར་བྱེད་དོ། །ཚལ་དེ་ན་ཤེལ་གྱི་ཤིང་ལྗོན་པ་ཐམས་ཅད་ཀྱིས་ཀུན་ནས་གསལ་བ་ཡིན་ལ་ཤིང་ལྗོན་པ་མེ་ཏོག་དང། འབྲས་བུས་ཁེབས་པ་དེ་  
དག་གིས་མེ་ཏོག་དང། ལོ་མ་ཕུན་སུམ་ཚོགས་པ་རྣམས་ཀྱང་ཇི་ལྟར་ལྷང་ཚེར་ལྟར་གསལ་བའམ། མེ་ལོང་ལྟར་གསལ་བ་ཡིན་ནོ། །འབྲས་བུ་རྣམས་ཀྱང་གྲུ་བཞི་དང། ཟླུམ་པོར་  
སྐྱེས་ཏེ། མེ་ལོང་བཞིན་དུ་གསལ་བ་ཡིན་ནོ། །དེ་ནས་ལྷ་དེ་གང་གི་ཚེ་ཚལ་དེའི་ནང་དུ་ཞུགས་པ་དང། དེའི་ཚེ་རང་གི་ལུས་ཀྱི་གཟུགས་བརྙན་འབྲུམ་སྙེད་འབྱུང་བ་མཐོང་ངོ།།  
དེས་གཟུགས་བརྙན་ཤིན་ཏུ་རྒྱ་ཆེ་བ་མེ་ཏོག་ཕྲེང་བ་དང། བྱུག་པས་རྣམ་པར་བརྒྱན་པ་ཕུན་སུམ་ཚོགས་པ་དེ་དག་མཐོང་ནས་དེ་བརྒྱ་འགྱུར་དུ་དྲེགས་པ་སྐྱེ་སྟེ། ཀྱེ༑ ཨེ་མ་བདག་  
གི་གཟུགས་བརྙན་རྣམ་པ་ཇི་སྙེད་འབྱུང་བ་འདི་དག་ལྷ་གཞན་རྣམས་ལ་རྣམ་པ་དེ་ལྟ་བུ་མི་འབྱུང་ངོ་སྙམ་མོ། །འཇིག་རྟེན་སྐྱོང་བ་མིག་མི་བཟང་དེ་ཚལ་དེའི་ནང་དུ་ཞུགས་ནས་  
འཇིག་རྟེན་གྱི་བྱ་བ་དག་ལ་རྟོག་པར་བྱེད་དོ། །ཚལ་དེའི་མཐུ་ནི་འདི་ལྟ་བུ་ཡིན་ཏེ། གལ་ཏེ་ས་དང། བར་སྣང་ལ་རྒྱུ་བའི་གནོད་སྦྱིན་དག་གིས་ཛམྦུའི་གླིང་གི་སེམས་ཅན་རྣམས་  
ཀྱི་དབང་གི་འབྲས་བུས་ཆོས་དང། ཆོས་མ་ཡིན་པ་བྱས་པ་དེ་དག་རིངས་པར་མ་སྦྲན་ན། ཇི་ལྟར་མི་ཆོས་དང་ལྡན་པའམ། མི་ཆོས་དང་མི་ལྡན་པ་བྱུང་བ་དེ་ལྟར་ཤེལ་གྱི་ཤིང་ལྗོན་  
  
  
ཕྱིས་གནོད་སྦྱིན་དག་རྒྱལ་པོ་ཆེན་པོ་ལ་མིའི་བྱ་བའི་རྣམ་པ་སྦྲོན་པར་བྱེད་དོ་།དེ་ནས་མིག་མི་བཟང་དེ་མིར་གཏོགས་པའི་ཆོས་མ་ཡིན་པ་བྱས་  
པ་ཐམས་ཅད་མཐོང་ནས་ཚལ་དེ་ལ་མགུའོ། །གལ་ཏེ་མི་ཆོས་དང་མི་ལྡན་ཞིང་ཆོས་ཀྱི་རྗེས་སུ་མི་འཇུག་པ་དག་བྱུང་ན། དགེ་བ་དང་མི་དགེ་བ་དག་དེ་བཞིན་དུ་བརྒྱ་བྱིན་ལ་སྦྲོན་  
པར་བྱེད་དོ། །དེ་ལྟར་ཚལ་དེའི་མཐུ་མཐོང་ནས། དེ་ནས་ལྷ་དེ་ཚལ་དེ་ན་གཟུགས་དང། སྒྲ་དང། དྲི་དང། རོ་དང། རེག་བྱ་འདོད་པ་སྣ་ཚོགས་ཀྱིས་མྱོས་ཏེ་ཇི་སྲིད་དུ་འདོད་པ་  
སྡུག་པ་ཡིད་དུ་འོང་བ་བྱས་ཤིང་བསགས་པའི་ལས་དེ་ཟད་པར་མ་གྱུར་པ་དེ་སྲིད་དུ་དེ་ན་དགའ་བར་བྱེད་དོ། །དེ་ཕྱིས་ལྷའི་འཇིག་རྟེན་དེ་ནས་འཆི་བར་འགྱུར་ཏེ། ཤི་ནས་ཀྱང་ལས་  
ཉེ་བར་འགྲོ་བ་ཇི་ལྟ་བ་བཞིན་འཁོར་བ་ན་སེམས་ཅན་དམྱལ་བ་དང། ཡི་དྭགས་དང། དུད་འགྲོའི་ནང་དུ་སྐྱེ་བར་འགྱུར་རོ། །གལ་ཏེ་མི་རྣམས་དང་སྐལ་བ་མཉམ་པར་མིའི་ནང་  
དུ་སྐྱེས་ན། དེ་ལས་དེ་དང་རྒྱུ་མཐུན་པར་རྟག་ཏུ་ཡང་དག་པའི་ལྟ་བ་དང་ལྡན་ལ། ཆོས་ཀྱི་གནས་ལ་འབྱོར་ཅིང་འགྲུབ་པ་ཆེན་པོར་འགྱུར་བ་མཐོང་ངོ། །དེ་ནས་ཡང་དགེ་སློང་  
ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེ། ལྷ་པི་ཝང་ཅན་གསུམ་པའི་གནས་ལ་རྟོག་པར་བྱེད་དེ། དེས་དེ་དག་གི་གནས་གཞན་བཅུ་གཅིག་པ་ནི་མ་མཐོང་ངོ། །རྒྱལ་ཆེན་  
  
  
༄༅། །བཞིའི་ལྷ་རྣམས་ཀྱི་གནས་རྣམ་པ་བཞི་པོ་ཀུན་ཏུ་རྒྱུ་ཞེས་བྱ་བ་ཁོ་ནར་ཟད་དེ། གང་དེ་དག་ནི་རིའི་རྒྱལ་པོ་རི་རབ་ཀྱི་ངོས་ལ་འཁོར་རོ། །གཞལ་མེད་  
ཁང་དང་ལྡན་པའི་ལྷ་གང་ཡིན་པ་དེ་དག་ལ་མུ་སྟེགས་པ་གཞན་དག་གཟའ་དང། སྐར་མ་དང། རྒྱུ་སྐར་དག་ཡིན་པར་འདུ་ཤེས་ཏེ་དེ་རྣམས་ཀྱི་རགས་པ་བགྲངས་ན་བྱེ་  
བ་ཕྲག་སུམ་ཅུ་རྩ་དྲུག་ཡོད་དོ། །དེ་ནས་ལས་གང་གིས་དེར་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། དེར་ཡང་ལུས་དང། ངག་གི་ཚུལ་  
ཁྲིམས་བདུན་པོ་རྣམ་པ་སྣ་ཚོགས་ཀྱིས་དེར་སྐྱེའོ། །དེ་ལ་ལུས་ཀྱི་རྣམ་པ་གསུམ་དང། ངག་གི་རྣམ་པ་བཞི་སྟེ། མདོར་བསྡུ་ན། སེམས་ཅན་རྣམས་ལས་ཀྱི་དབང་གི་  
འབྲས་བུ་རྣམ་པ་དུ་མས་དེར་སྐྱེ་བར་འགྱུར་རོ། །དེའི་ཕྱིར་སེམས་ཅན་རྣམས་ཀྱི་ལས་དགེ་བ་དང། མི་དགེ་བ་བྱས་པའི་རྐྱེན་གྱི་བྱེ་བྲག་གིས་ཤེས་པར་བྱེད་དེ། ཉི་མ་དང་  
ཟླ་བ་དེའང་ལྷ་ཀུན་ཏུ་རྒྱུ་བ་དེ་རྣམས་རིའི་རྒྱལ་པོ་རི་རབ་ཀྱི་ངོས་ལ་འཁོར་བའི་སར་འཁོར་བར་བྱེད་དེ། རླུང་འཁོར་ལོས་བསྐོར་བ་ཞེས་བྱ་བ་གང་གིས་བྱས་པ་དེས། ལྷ་  
དེ་དག་ཐམས་ཅད་རིའི་རྒྱལ་པོ་རི་རབ་དེ་ལ་འཁོར་བར་བྱེད་དོ་།དེ་དག་གི་བར་ཡངས་པ་ན་འཇིག་རྟེན་སྐྱོང་བ་དང། ཀུ་བེ་ར་གཉིས་གནས་ཏེ། ལྷ་དེ་རྣམས་རྒྱལ་པོ་ཆེན་པོ་དེ་  
  
  
།ནོར་བུ་སྔོན་པོ་དང། སེར་པོ་དང། ལྗང་གུ་སྣ་ཚོགས་ཀྱི་གཞལ་མེད་ཁང་རྣམས་ཀྱི་ནང་ན་སྔ་མ་བཞིན་དུ་སྦྱར་ཏེ། དེ་དག་ཇི་  
སྲིད་དུ་འདོད་པ་སྡུག་པ་ཡིད་དུ་འོང་བ་བྱས་ཤིང་བསགས་པའི་ལས་དེ་ཟད་པར་མ་གྱུར་པ་དེ་སྲིད་དུ། ཀུན་ཏུ་རྒྱུ་བ་དེ་དག་ནི་འདོད་པའི་ཡོན་ཏན་ལྔ་ཇི་ལྟར་འདོད་པ་རྣམས་ཀྱིས་དགའ་  
བར་བྱེད་དོ། །དེའི་ལས་ཟད་ནས་དེ་ནས་ཡང་ལས་ཉེ་བར་འགྲོ་བ་ཇི་ལྟར་བ་བཞིན་སེམས་ཅན་དམྱལ་བ་དང། ཡི་དྭགས་དང། དུད་འགྲོའི་ནང་དུ་སྐྱེ་བར་འགྱུར་རོ། །གལ་ཏེ་  
མི་རྣམས་དང་སྐལ་བ་མཉམ་པ་མིའི་ནང་དུ་སྐྱེས་ན། དེ་ལས་དེ་དང་རྒྱུ་མཐུན་པར་རྟག་ཏུ་ཡུལ་ནས་ཡུལ་དུ་འགྲོ་བའི་ནང་དུ་འགྱུར་ཏེ། འདི་ལྟར་ཚུལ་ཁྲིམས་ཀྱི་རྒྱུ་དེས་བདེ་ཡང་  
རུང། མི་བདེ་ཡང་རུང། གློ་བུར་དུ་ཡུལ་གཞན་ཀུན་ཏུ་འགྲོ་བར་འགྱུར་བ་མཐོང་ངོ། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེ། རྒྱལ་ཆེན་བཞིའི་ལྷ་  
རྣམས་ལ་རྟོགས་པར་བྱེད་དེ། དེས་ཐོས་པ་ལས་བྱུང་བའི་ཤེས་པས་བརྟགས་ན། གནས་སྐབས་གཞན་གཅིག་ཀྱང་ཤེས་པར་མ་ནུས་ལ། གནས་སྐབས་གཞན་གཅིག་ཀྱང་  
མཐོང་བར་མ་གྱུར་ནས། དེ་འདི་སྙམ་དུ་སེམས་ཏེ། རྒྱལ་ཆེན་བཞིའི་ལྷ་རྣམས་ནི་མཐའ་ཡས་ཏེ། དེ་ལྟར་མཐའ་མེད་དོ་སྙམ་མོ་།རང་གི་ལས་ཀྱིས་རི་རབ་ལ་ཚལ་དང། ཉེ་བའི་  
  
  
༄༅། །ཚལ་བཞི་དག་ཏུ་དགའ་བར་བྱེད་ཅིང་སྐོར་བར་བྱེད་དོ་།རི་རབ་ཀྱི་ངོས་གང་ལ་ཉི་མ་འཁོར་བའི་ངོས་དེ་དང། དེས་མིའི་གནས་གང་དུ་རི་རབ་ཀྱི་  
གྲིབ་མ་དེ་འབབ་སྟེ། དེ་ལྟར་དེ་ཛམྦུའི་གླིང་དུ་མཚན་མོར་འགྱུར་རོ། །བྱང་ཕྱོགས་ན་རླུང་འཁོར་ལོའི་གཟུགས་ཞེས་བྱ་བ་ཡོངས་སུ་འཁོར་ཞིང། དེས་བྱང་ཕྱོགས་ཀྱི་སྐར་མ་  
གང་ཡིན་པ་དེ་དག་ཐམས་ཅད་འཆར་དུ་མི་སྟེར་ལ། ནུབ་ཏུ་ཡང་མི་སྟེར་ཏེ། དེ་ལྟར་རླུང་གི་དབང་གིས་ཕྱོགས་སུ་འཁོར་ཞིང་འདུག་གོ་།མུ་སྟེགས་པ་གཞན་དེ་ཉིད་མ་མཐོང་  
ཞིང་སྐར་མའི་དཔྱད་མངོན་པར་མི་ཤེས་ལ་ཕྱོགས་གཅིག་ཏུ་ལྟ་བའི་མུ་སྟེགས་པ་དེ་དག་གིས་མཐོང་ནས། འདི་ལྟར་དེ་ནི་ཆུ་སྲིན་བྱིས་པ་གསོད་ཡིན་ཏེ། ནུབ་ཏུ་མི་སྟེར་ལ། དྲང་སྲོང་  
བདུན་དག་གི་འཇིག་རྟེན་འཛིན་ཏོ་སྙམ་མོ། །དེ་ལྟར་དེས་རྒྱལ་ཆེན་བཞིའི་ལྷ་རྣམས་མ་ལུས་པར་མཐོང་ཞིང་ས་དང་བཅས་པ་ལ་ཡང་དག་པ་ཇི་ལྟ་བ་བཞིན་མཐོང་ནས་འཁོར་བ་ལ་ཡིད་  
བྱུང་ངོ། །དེ་ལྟར་དེ་དག་མཐོང་ནས་ལྷ་རྣམས་ཀྱི་ལྟུང་བའི་སྡུག་བསྔལ་མངོན་པར་རྟོགས་ནས་ཡིད་བྱུང་སྟེ། འཁོར་བ་ན་གནས་སུ་རུང་བརྟག་པའམ། བརྟན་པའམ། ཐེར་  
ཟུག་པའམ། མི་འགྱུར་བའི་ཆོས་ཅན་གང་ཡང་མེད་ལ། འདུ་བ་དང་འབྲལ་བའི་བགོ་སྐལ་ལ་སྤྱོད་པ། ལས་ཀྱི་བགོ་སྐལ་ལ་སྤྱོད་པ་ལས་ཀྱི་སྐྱེ་གནས་པ། ལས་ལ་རྟོན་པར་  
  
  
དེ་ལྟར་དགེ་སློང་དེས་ཐོས་པ་ལས་བྱུང་བའི་ཤེས་པས་བརྟགས་སོ། །དེ་ནས་ཡང་རྣལ་འབྱོར་སྤྱོད་པ་ནང་གི་ཆོས་ལ་ཆོས་ཀྱི་རྗེས་སུ་ལྟ་ཞིང་གནས་སོ། །དེ་ལྟར་དགེ་  
སློང་དེ་བྱིས་པ་སོ་སོའི་སྐྱེ་བོ་ཀུན་གང་ལ་དགའ་བ་དེ་ལ་རག་ལས་པར་འགྱུར་ཏེ། སྲེད་པའི་རྒྱུ་བསྐྱེད་པ་དེ་དག་འདི་ལྟར་བདག་ཅག་མཐོ་རིས་སུ་སྐྱེ་བར་འགྱུར་ཞིང་དེར་བདག་ཅག་བདེ་  
བར་གྱུར་ཅིག་སྙམ་ནས་ཚངས་པར་སྤྱད་པ་སྤྱོད་དོ། །དེ་ལྟར་སྤྱོད་པ་དེ་ལའང་དགེ་སློང་དེ་ལྷའི་བདེ་བ་རྣམ་པ་གཞན་དག་ལའང་དམིགས་ཤིང་ཐོས་པ་ལས་བྱུང་བའི་ཤེས་པས་  
མཐོང་ནས་དགའ་བར་མི་བྱེད། ཆགས་པར་མི་བྱེད། རོ་མྱོང་བར་མི་བྱེད། བདུད་དང་ལྷན་ཅིག་འགྱེད་པར་ནུས་ཤིང་འཁོར་བའི་རྒྱ་མཚོ་ལས་རྒལ་བའི་བསམ་པ་ཅན་ཡིན་ཏེ། དེ་  
ལྟར་དགེ་སློང་དེས་ས་གཞན་བཅུ་བདུན་པ་ལ་ཞུགས་སོ། །ས་བླའི་གནོད་སྦྱིན་དག་གིས་དེ་ཐོས་ནས་དགའ་སྟེ། བར་སྣང་ལ་སྤྱོད་པའི་གནོད་སྦྱིན་རྣམས་ལ་མངོན་པར་བསྙད་དོ། །  
དེ་གང་གིས་ཀྱང་རྒྱལ་ཆེན་བཞི་པ་རྣམས་ལ་བསྙད་ལ། སྔ་མ་བཞིན་ཚད་མེད་འོད་ཀྱི་ལྷ་རྣམས་ཀྱི་བར་ལ་གཅིག་ནས་གཅིག་ཏུ་བསྙད་དོ། །འདི་ལྟར་ལྷ་དག་ཛམྦུའི་གླིང་ན་རིགས་ཀྱི་བུ་  
གྲོང་ཆེ་གེ་མོ་ཞིག་དང། གྲོང་རྡལ་མང་གེ་མོ་ཞིག་དང། རིགས་ག་གེ་མོ་ཞིག་དང། ཡུལ་ཆེ་གེ་མོ་ཞིག་ནས་མི་མང་གེ་མོ་ཞེས་བྱ་བ་སྐྲ་དང། ཁ་སྤུ་བྲེགས་ནས་གོས་དུར་སྨྲིག་བགོས་ཏེ་  
  
  
༄༅། །དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ། །དགེ་སློང་དེ་བདུད་དང་ལྷན་ཅིག་འགྱེད་པར་འབད་ཅིང་བརྩོན་ལ་སྲིད་པས་ཉམ་ང་བ་ལས་རྒལ་བའི་བསམ་པ་  
ཡོད་དོ། །དེ་ལྟར་ཚད་མེད་འོད་ཀྱི་ལྷ་རྣམས་ཀྱས་ཐོས་ནས་ཡིད་མཆོག་ཏུ་དགའ་ཞིང་དེ་དག་ལ། ལྷ༑ བདག་ནི་དགའ་སྟེ། གང་མིའི་འཇིག་རྟེན་དུ་མི་ཆོས་དང་ལྡན་ཞིང་ཆོས་ཀྱི་རྗེས་སུ་འཇུག་པ་དག་ངེས་  
པར་འབྱུང་ལ། ཡེ་ཤེས་རྩོམ་པ་གོམས་པར་བྱེད། ཡོངས་སུ་སྤྱོད་པར་བྱེད། བདུད་དང་ལྷན་ཅིག་འགྱེད་པར་བྱེད་དེ། བདུད་ཀྱི་ཕྱོགས་ནི་དམའོ། །དམ་པའི་ཆོས་ཀྱི་ཕྱོགས་ནི་མཐོའོ། །སངས་རྒྱས་  
རྣམས་ཀྱིས་བཤད་པའི་དམ་པའི་ཆོས་ནི་འཕེལ་ལོ་ཞེས་ལྷ་དེ་དག་བསྙད་དོ། །དེ་ནས་ཡང་དགེ་སློང་དེ་ཚུལ་ཁྲིམས་ལ་རབ་ཏུ་རྣམ་པར་སྤྱོད་པར་བྱེད་དེ། ཚུལ་ཁྲིམས་མེད་  
པའམ། ཤེས་པ་མེད་པ་ནི་མཐོ་རིས་ཀྱི་འཇིག་རྟེན་དུ་ལྷར་སྐྱེ་བ་མེད་དོ་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན་ཚུལ་ཁྲིམས་ཙམ་གྱིས་ནི་མཐོ་རིས་  
སུ་སྐྱེ་བར་འགྱུར་རོ། །སྦྱིན་པས་ནི་དེར་སྐྱེ་བར་མི་འགྱུར་ཞིང་ལོངས་སྤྱོད་ཤིན་ཏུ་ཆེ་བར་འགྱུར་ལ། ཤེས་པས་ནི་དེ་ནས་ཤི་ནས་ངན་སོང་དུ་འགྲོ་བར་མི་འགྱུར་རོ། །དེ་ལ་  
ཚུལ་ཁྲིམས་གང་དང། རྣམ་པ་དུས་ལྷའི་འཇིག་རྟེན་གང་དུ་སྐྱེ་བར་འགྱུར་སྙམ་ནས། དེས་བརྟགས་ན་ཚུལ་ཁྲིམས་རྣམ་པ་བདུན་གྱིས་ལྷའི་རིས་དྲུག་རྣམས་ཀྱི་ནང་དུ་ཐ་མ་དང་  
  
  
མཆོག་ཏུ་སྐྱེ་བར་འགྱུར་ཏེ། སྲོག་གཅོད་པ་སྤངས་པའི་ཚུལ་ཁྲིམས་ཀྱིས་རྒྱལ་ཆེན་བཞི་པ་རྣམས་ཀྱི་ནང་དུ་སྐྱེ་བར་འགྱུར་རོ། །སྲོག་གཅོད་པ་དང། མ་བྱིན་པར་ལེན་པ་  
སྤངས་པས་སུམ་ཅུ་རྩ་གསུམ་པ་རྣམས་ཀྱི་ནང་དུ་སྐྱེ་བར་འགྱུར་རོ། །སྲོག་གཅོད་པ་དང། མ་བྱིན་པར་ལེན་པ་དང། འདོད་པས་ལོག་པར་གཡེམ་པ་སྤངས་པས་འཐབ་བྲལ་བ་རྣམས་ཀྱི་  
ནང་དུ་སྐྱེ་བར་འགྱུར་རོ། །སྡོམ་པ་བླངས་ཏེ་སྲོག་གཅོད་པ་དང་མ་བྱིན་པར་ལེན་པ་དང། འདོད་པས་ལོག་པར་གཡེམ་པ་སྤངས་ཤིང་རྫུན་དང། ཕྲ་མ་དང། ཚིག་རྩུབ་པོ་དང། ངག་  
ཀྱལ་པ་སྤངས་པས་དགའ་ལྡན་པ་རྣམས་ཀྱི་ནང་དུ་སྐྱེ་བར་འགྱུར་རོ། །འཇིག་རྟེན་པའི་སྡོམ་པ་བླངས་ཏེ། སངས་རྒྱས་འབའ་ཞིག་ལ་དད་ལ། སྲོག་གཅོད་པ་དང། མ་བྱིན་པར་ལེན་  
པ་དང། འདོད་པས་ལོག་པར་གཡེམ་པ་དང། རྫུན་དང། ཕྲ་མ་དང། ཚིག་རྩུབ་པོ་སྤངས་པས་འཕྲུལ་དགའ་བ་རྣམས་ཀྱི་ནང་དུ་སྐྱེ་བར་འགྱུར་རོ། །དེ་བཞིན་དུ་སྲོག་གཅོད་  
པ་དང། མ་བྱིན་པར་ལེན་པ་དང། འདོད་པས་ལོག་པར་གཡེམ་པ་དང་རྫུན་དང། ཕྲ་མ་དང། ཚིག་རྩུབ་པོ་དང། ངག་ཀྱལ་པ་སྤངས་པས་གཞན་འཕྲུལ་དབང་བྱེད་ཀྱི་ལྷ་  
རྣམས་ཡི་ནང་དུ་སྐྱེ་བར་འགྱུར་རོ། །དེ་ལྟར་དགེ་སློང་དེ་ལས་དང། ཚུལ་ཁྲིམས་སུ་འབྲེལ་བ་རྣམས་ལྷའི་འཇིག་རྟེན་དུ་སྐྱེ་བར་རྗེས་སུ་སེམས་ཏེ། སྡོམ་པ་བླངས་པའི་གང་ཟག་  
  
  
༄༅། །གང་དུ་ཇི་ལྟར་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ནས། སྲོག་གཅོད་པ་སྤངས་པའི་སྡོམ་པ་བླངས་པ་  
ནི་དེ་རྒྱལ་ཆེན་བཞི་པ་རྣམས་ཀྱི་ནང་དུ་སྐྱེ་བར་འགྱུར་ཏེ་སྲོག་གཅོད་པ་སྤངས་པ་སྡོམ་པས། བོང་ཚོད་དང། བརྩོན་འགྲུས་དང། ཁ་དོག་དང། དབང་ཕྱུག་དང་  
ཚེ་དག་ཆེས་རིང་བར་འགྱུར་རོ། །སྲོག་གཅོད་པ་དང། མ་བྱིན་པར་ལེན་པ་དག་སྤངས་པའི་སྡོམ་པ་བླངས་པ་ནི་སུམ་ཅུ་རྩ་གསུམ་པ་རྣམས་ཀྱི་ནང་དུ་སྐྱེ་བར་འགྱུར་ཏེ་  
སྤངས་པ་དེ་དག་པས་བོང་ཚོད་དང། བརྩོན་འགྲུས་དང། སྤྲོ་བ་དང། གཟུགས་དང། སྟོབས་དང། དབང་ཕྱུག་དང། ཚེ་དག་མཆོག་ཏུ་རིང་བར་འགྱུར་རོ། །སྲོག་གཅོད་  
པ་དང། མ་བྱིན་པར་ལེན་པ་དང། འདོད་པས་ལོག་པར་གཡེམ་པ་སྤངས་པ་ཀུན་ཏུ་བསྟེན་ཅིང་བསྒོམས་ཏེ་མང་དུ་བྱས་པས་འཐབ་བྲལ་བ་རྣམས་ཀྱི་ནང་དུ་སྐྱེ་བར་འགྱུར་ཏེ་  
སྤངས་པ་དེ་དག་པས་བོང་ཚོད་དང། ཁ་དོག་དང། དབང་ཕྱུག་དང། ཚེ་དང། གཟུགས་ལ་སོགས་པ་ཆེས་བཟང་བར་འགྱུར་རོ། །དགའ་ལྡན་པ་རྣམས་ཀྱི་ནང་དུ་སེམས་  
དང། ཤེས་པ་གཉིས་ཀྱི་ཁྱད་པར་གྱིས་བོང་ཚོད་དང། ཁ་དོག་དང། དབང་ཕྱུག་དང། དད་པ་དང། བདེ་བ་ཁྱད་པར་ཅན་དུ་འགྱུར་རོ། །སྲོག་གཅོད་པ་དང། མ་བྱིན་  
  
  
འདོད་པས་ལོག་པར་གཡེམ་པ་དང། རྫུན་དང། ཕྲ་མ་སྤངས་པའི་སྡོམ་པ་ལ་གནས་པ་ནི་འཕྲུལ་དགའ་བ་རྣམས་ཀྱི་ནང་དུ་སྐྱེ་བར་འགྱུར་ཏེ། སྤངས་པ་དེ་དག་པས་  
དེ་བོང་ཚོད་དང། དབང་ཕྱུག་དང། བདེ་བ་དང། ཚེ་རིང་བ་དག་ཆེས་མཆོག་ཏུ་འགྱུར་རོ། །སྲོག་གཅོད་པ་དང། མ་བྱིན་པར་ལེན་པ་དང། འདོད་པས་ལོག་པར་གཡེམ་པ་དང་  
རྫུན་དང། ཕྲ་མ་དང། ཚིག་ཀྱལ་པ་སྤངས་པའི་སྡོམ་པ་ལ་གནས་པ་ནི་གཞན་འཕྲུལ་དབང་བྱེད་རྣམས་ཀྱི་ནང་དུ་སྐྱེ་བར་འགྱུར་ཏེ། སྤངས་པ་དེ་དག་པས་དེ་བོང་ཚོད་དང། དབང་  
ཕྱུག་དང། བདེ་བ་དང། མཐུ་དང། གཟུགས་དང། ཚེ་དག་ཆེས་ལྷག་པར་འགྱུར་ཞིང་བདུད་སྡིག་ཅན་གྱི་ཚིག་ཉན་པར་མི་འགྱུར་ལ། དེ་དེས་ཐུབ་པར་མི་འགྱུར་བ་མཐོང་ངོ། །  
དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེ། ཚུལ་ཁྲིམས་མཐོ་རིས་སུ་སྐྱེ་བོའི་ས་བོན་དུ་ཇི་ལྟར་འགྱུར་སྙམ་ནས་ཤིན་ཏུ་ཞིབ་མོར་དཔྱོད་དེ། དེས་བརྟགས་  
ན་སེམས་དང། སེམས་ལས་བྱུང་བ་ཆེན་པོས་ཚུལ་ཁྲིམས་ཆུང་ངུ་དང། འབྲིང་དང། ཆེན་པོར་འགྱུར། འདོད་པ་ན་སྤྱོད་པའི་ལྷ་དྲུག་རྣམས་ཀྱི་ནང་དུ་སེམས་ཀྱི་ཁྱད་པར་གྱིས་སེམས་  
ལས་བྱུང་བ་ཁྱད་པར་དུ་འགྱུར་ལ། སེམས་ལས་བྱུང་བའི་ཚུལ་ཁྲིམས་ཀྱི་ཁྱད་པར་གྱིས་སྐྱེ་བ་ཁྱད་པར་དུ་འགྱུར་བ་མཐོང་ངོ། །དེ་ནས་ཡང་དགེ་སློང་དེ་ཚུལ་ཁྲིམས་ལ་དཔྱོད་པར་  
  
  
༄༅། །བྱེད་དེ། ཚུལ་ཁྲིམས་རྣམ་པ་དུ་ཡོད་སྙམ་ནས་དེས་བརྟགས་ན། ཚུལ་ཁྲིམས་རྣམ་པ་གཉིས་ཏེ། འཇིག་རྟེན་པ་ལྷན་ཅིག་སྐྱེས་པ་དང། འདུ་བ་བྱས་པའོ། །དེ་  
ལ་ལྷན་ཅིག་སྐྱེས་པ་ནི་བཅོས་མ་མ་བྱས་པའོ། །འདུ་བ་ནི་བཅོས་མ་བྱས་པའོ། །ཡང་ཚུལ་ཁྲིམས་རྣམ་པ་གཉིས་ཏེ། ཁྱིམ་ན་གནས་པའི་སྤྱོད་པ་དང། ཁྱིམ་ན་མི་གནས་པའི་སྤྱོད་  
པའོ༑ ༑དེ་ལ་ཁྱིམ་ན་གནས་པའི་སྤྱོད་པ་ནི་བསླབ་པའི་གཞི་ལྔའོ། །ཁྱིམ་ན་མི་གནས་པའི་སྤྱོད་པ་ནི་བསླབ་པའི་གཞི་སོ་སོ་ཐར་པས་རབ་ཏུ་བྱུང་བ་རྣམས་ཀྱིའོ། །ཡང་ཚུལ་ཁྲིམས་  
རྣམ་པ་གཉིས་ཏེ། སྣ་གཅིག་སྤྱོད་པ་དང། དུ་མ་སྤྱོད་པའོ། །དེ་ལ་སྣ་གཅིག་སྤྱོད་པ་ནི་བསླབ་པའི་གཞི་གཅིག་འཛིན་པའོ། །དུ་མ་སྤྱོད་པ་ནི་གཉིས་སམ། གསུམ་འཛིན་པའོ། །  
ཡང་རྣམ་པ་གཉིས་ཏེ། སྐྱེ་མཆེད་དང། སྐྱེ་མཆེད་མ་ཡིན་ནོ། །དེ་ལ་སྐྱེ་མཆེད་ནི་ཚེ་རབས་ཐམས་ཅད་དུ་བསླབ་པའི་གཞི་འཛིན་པའོ། །སྐྱེ་མཆེད་མ་ཡིན་པ་ནི་འདི་ལྟར་སེམས་  
ཀྱི་ཁྱད་པར་གྱིས་སམ། སྤྲོ་བའི་ཁྱད་པར་གྱིས་བསླབ་པའི་གཞི་འཛིན་པའོ། །ཡང་རྣམ་པ་གཉིས་ཏེ། རྙོག་པ་དང་བཅས་པ་དང་རྙོག་པ་མེད་པའོ། །དེ་ལ་རྙོག་པ་དང་བཅས་པ་ནི་  
མཐོ་རིས་སུ་སྐྱེ་བར་འདོད་པའི་སེམས་སོ། །རྙོག་པ་མེད་པ་ནི་མྱ་ངན་ལས་འདའ་བར་འགྲོ་བར་འདོད་པའོ། །ཡང་རྣམ་པ་གཉིས་ཏེ་འཇིག་རྟེན་པ་དང། འཇིག་རྟེན་ལས་འདས་པའོ། །  
  
  
།འཇིག་རྟེན་ལས་འདས་པ་ནི་ཟག་པ་མེད་པའོ། །ཡང་རྣམ་པ་གཉིས་ཏེ། བདག་འཛིན་པ་དང། གཞན་འཛིན་པའོ། །དེ་ལ་བདག་འཛིན་པ་  
ནི་བདག་ཉིད་ཀྱིས་ཚུལ་ཁྲིམས་འཛིན་པའོ། །གཞན་འཛིན་པ་ནི་གཞན་ཡང་རིགས་པའི་ཚུལ་ཁྲིམས་ལ་འཇོག་པར་བྱེད་པའོ། །ཡང་རྣམ་པ་གཉིས་ཏེ། འཇུག་པ་དང། ལྡོག་པའོ། །  
དེ་ལ་འཇུག་པ་ནི་འཁོར་བར་འཇུག་པར་བྱེད་པའོ། །ལྡོག་པ་ནི་ཡེ་ཤེས་ཀྱི་རྒྱུ་སྟེ། མི་སློབ་པའི་ཡེ་ཤེས་ལ་དམིགས་པའོ། །ཡང་རྣམ་པ་གཉིས་ཏེ། ཡེ་ཤེས་དང་ལྡན་པ་དང། སྦྱིན་པ་  
དང་ལྡན་པའོ། །དེ་ལ་སྦྱིན་པ་དང་ལྡན་པ་ནི་ལོངས་སྤྱོད་ཆེན་པོ་ཐོབ་པའོ། །ཡེ་ཤེས་དང་ལྡན་པ་ནི་མྱ་ངན་ལས་འདས་པ་ཐོབ་པའོ། །ཡང་རྣམ་པ་གཉིས་ཏེ། ཕྱི་རོལ་ཏུ་སྤྱོད་པ་འཇུག་པ་  
དང༑ ནང་དུ་སྤྱོད་པ་འཇུག་པའོ། །དེ་ལ་ཕྱི་རོལ་ཏུ་སྤྱོད་པ་འཇུག་པ་ནི་ལུས་ལ་མི་རྟེན་པའོ། །ནང་དུ་སྤྱོད་པ་འཇུག་པ་ནི་སེམས་རབ་ཏུ་དད་པས་བྱས་པའི་སེམས་དང། ངག་གོ་ཡང་རྣམ་  
པ་གཉིས་ཏེ། གོམས་པ་དང། མ་གོམས་པའོ། །དེ་ལ་གོམས་པ་ནི་ཚེ་རབས་དུ་མ་དག་ཏུ་གོམས་པའོ། །མ་གོམས་པ་ནི་ཚེ་གཅིག་ཏུ་གོམས་པ་སྟེ། དེ་ལྟར་དགེ་སློང་དེ་རྣམ་པ་དུ་མས་  
ཚུལ་ཁྲིམས་རྣམ་པ་གཉིས་གཉིས་ལ་དཔྱོད་པར་བྱེད་དོ། །དེ་ནས་ཡང་དགེ་སློང་དེ་ཤིན་ཏུ་ཞིབ་པོར་ཚུལ་ཁྲིམས་རབ་ཏུ་རྣམ་པར་འབྱེད་པར་བྱེད་དེ། ཚུལ་ཁྲིམས་སྣ་ཚོགས་དུ་ཡོད། རྣམ་  
  
  
༄༅། །པ་དུ་ཡོད་སྙམ་ནས་དེས་བརྟགས་ན། ཚུལ་ཁྲིམས་རྣམ་པ་གསུམ་སྟེ། ཕྱོགས་གཅིག་པ་དང། ཕྱོགས་གཅིག་པ་མ་ཡིན་པ་དང་མཐོ་རིས་སུ་འགྲོ་  
བའོ༑ ༑དེ་ལ་ཕྱོགས་གཅིག་པ་ནི་བསླབ་པའི་གཞི་གཅིག་འཛིན་པའོ་།ཕྱོགས་གཅིག་པ་མ་ཡིན་པ་ནི་བསླབ་པའི་གཞི་གཉིས་སམ། གསུམ་འཛིན་པའོ། །མཐོ་རིས་སུ་འགྲོ་བ་ནི་  
བསླབ་པའི་གཞི་ཚོགས་པར་འཛིན་པའོ། །ཡང་རྣ་པ་གསུམ་སྟེ། ནོར་ལ་སྲེད་པར་བྱས་པ་དང། ནོར་ལ་སྲེད་པར་མ་བྱས་པ་དང། ལྷན་ཅིག་སྐྱེས་པའོ། །དེ་ལ་ནོར་ལ་སྲེད་  
པར་བྱས་པ་ནི་སྟོབས་འགྱེད་པས་འཚོ་བའོ། །ནོར་ལ་སྲེད་པར་མ་བྱས་པ་ནི་ནད་བུ་ཅན་རྣམས་ཀྱིའོ། །ལྷན་ཅིག་སྐྱེས་པ་ནི་མྱ་ངན་ཆེན་པོས་ཐེབས་པ་ཡིན་ཏེ་འདི་ནི་ཆུང་ངོ། །ཡང་  
རྣམ་པ་གསུམ་སྟེ། བསམ་གཏན་དང་ལྷན་ཅིག་སྤྱོད་པ་དང། བསམ་གཏན་མ་ཡིན་པ་དང་ལྷན་ཅིག་སྤྱོད་པ་དང། ལངས་ནས་ལྷན་ཅིག་སྤྱོད་པའོ། །དེ་ལ་བསམ་གཏན་དང་ལྷན་  
ཅིག་སྤྱོད་པ་ནི་འཇིག་རྟེན་པ་རྣམས་ཀྱི་རྐྱེན་མེད་པའི་བར་གྱིས་འདོད་ཆགས་ལ་སོགས་པ་སྐྱེད་པར་མི་བྱེད་པའོ། །བསམ་གཏན་མ་ཡིན་པ་དང་ལྷན་ཅིག་སྤྱོད་པ་ནི་ཕྱི་རོལ་པ་རྣམས་  
ཀྱི་བསམ་གཏན་མེད་ཀྱང་དེ་ལྟར་ཚུལ་ཁྲིམས་སུ་འགྱུར་བ་ཡིན་ནོ་།ལངས་ནས་ལྷན་ཅིག་སྤྱོད་པ་ནི་སྐྱོན་གང་དམིགས་ནས་དེ་དག་དེས་ཡོངས་སུ་སྤོང་བར་བྱེད་པ་ཡིན་ཏེ། ཇི་ལྟར་ཆང་  
  
  
།དེས་ཆང་དེ་སོ་སོར་གཅོད་པར་བྱེད་པ་བཞིན་ནོ། །ཡང་རྣམ་པ་གསུམ་སྟེ། ངན་གཡོ་བྱེད་པས་སྲུང་བ་དང། ངན་གཡོ་བྱེད་པ་མ་ཡིན་པས་སྲུང་  
པ་དང། ལྷན་ཅིག་སྐྱེས་པའོ། །དེ་ལ་ངན་གཡོ་བྱེད་པས་སྲུང་བ་ནི་ཉོན་མོངས་ཤིང་འབྲས་བུ་ཆུང་བའོ། །ངན་གཡོ་བྱེད་པ་མ་ཡིན་པས་སྲུང་བ་ནི་འབྲས་བུ་ཆེ་བའོ། །ལྷན་ཅིག་སྐྱེས་  
པ་ནི་སེམས་ལས་བྱུང་བའི་བྱེ་བྲག་གིས་འབྲས་བུ་ཆེ་བའམ། འབྲས་བུ་ཆུང་བར་འགྱུར་བའོ། །ཡང་རྣམ་པ་གསུམ་སྟེ། རྐྱེན་གྱིས་འཛིན་པ་དང། རྐྱེན་མེད་པས་འཛིན་པ་དང། བྱ་བ་མ་  
ཡིན་པའོ། །དེ་ལ་རྐྱེན་གྱིས་འཛིན་པ་ནི་བསླབ་པའི་གཞི་ཚུལ་ཁྲིམས་ཡང་དག་པར་བླངས་པ་དེ་རྐྱེན་རྙེད་ནས་སྲུང་བ་ཡིན་ཏེ་བསླབ་པའི་གཞི་བསྡུས་ནས་འཛིན་པའོ། །རྐྱེན་མེད་  
པས་འཛིན་པ་ནི་གང་རྐྱེན་མེད་པ་དེས་སྲུང་བའོ། །བྱ་བ་མ་ཡིན་པ་ཞེས་བྱ་བ་ནི་རིགས་ཆེན་པོར་སྐྱེས་པ་རྣམས་ཀྱི་བྱ་བ་མ་ཡིན་པ་སྡིག་པ་མི་བྱེད་པའོ། །དེ་ལ་རྐྱེན་གྱིས་འཛིན་པ་ནི་  
སེམས་ལས་བྱུང་བའི་བྱེ་བྲག་གིས་འཛིན་ཏེ་འབྲས་བུ་ཆེ་བ་ཡིན་ནོ་།རྐྱེན་མེད་པས་འཛིན་པ་ནི་དེ་རྣམ་པར་མ་ཤེས་ཏེ་འབྲས་བུ་ཆུང་བ་ཡིན་ནོ། །བྱ་བ་མ་ཡིན་པས་བྱས་པ་ནི་  
འཇིག་རྟེན་འདིར་ལེགས་པར་བྱེད་པ་ཡིན་ཏེ། འབྲས་བུ་ཆེ་བའམ། སླར་ཆུང་བར་འགྱུར་རོ། །ཡང་རྣམ་པ་གསུམ་སྟེ། བླ་མས་འཇིགས་པ་དང། བླ་མ་མ་ཡིན་པས་འཇིགས་པ་  
  
  
༄༅། །དང༑ ངན་སོང་དུ་འགྲོ་བས་འཇིགས་པའོ། །དེ་ལ་གང་བླ་མས་འཇིགས་ནས་ཚུལ་ཁྲིམས་ལེན་པ་དེ་ནི་ཆུང་བ་ཡིན་ནོ། །གང་བླ་མ་མ་ཡིན་པས་འཇིགས་  
ནས་ལེན་པ་དེ་ནི་འབྲིང་ཡིན་ནོ། །གང་ངན་སོང་དུ་འགྲོ་བས་འཇིགས་ནས་ལེན་པ་དེ་ནི་ཆེན་པོ་ཡིན་ནོ། །ཡང་རྣམ་པ་གསུམ་སྟེ། བདག་ཉིད་ཚུལ་ཁྲིམས་དང་ལྡན་པར་བྱེད་པ་དང་  
གཞན་ཚུལ་ཁྲིམས་ལ་འཇོག་པར་བྱེད་པ་དང། གཞན་ལ་བཏང་སྙོམས་སུ་གནས་པའོ། །ཡང་ཚུལ་ཁྲིམས་རྣམ་པ་གསུམ་སྟེ། གགས་དང་བཅས་པ་དང། གགས་མེད་པ་དང་  
གགས་ཐམས་ཅད་པའོ། །དེ་ལ་གགས་དང་བཅས་པ་ནི་གང་སྔོན་ཚུལ་ཁྲིམས་དང་ལྡན་ལ། ཕྱིས་ཚུལ་ཁྲིམས་འཆལ་པ་ཡིན་ཏེ། གགས་དང་བཅས་པའི་ཚུལ་ཁྲིམས་ནི་དེ་  
ཡིན་ནོ། །གགས་མེད་པ་ནི་རྟག་པར་ཚེ་རབས་སུ་ཐོག་མ་དང། བར་དང། ཐ་མའི་མཐར་ཚུལ་ཁྲིམས་དང་ལྡན་པ་ཉིད་ཡིན་ནོ། །གགས་ཐམས་ཅད་པ་ཞེས་བྱ་བ་ནི་ལྟ་བ་ལོག་པས་  
སྲོག་གཅོད་པ་ལ་སོགས་པའི་མཆོད་སྦྱིན་བྱེད་པའི་ཚུལ་ཁྲིམས་ཡིན་ནོ། །དེ་ནས་ཡང་དགེ་སློང་དེ་ཚུལ་ཁྲིམས་རྣམ་པ་བཞི་རྣམ་པར་འབྱེད་ཅིང་རྟོག་པར་བྱེད་དེ། ངག་གི་རྫུན་  
དང། ཕྲ་མ་དང། ཚིག་རྩུབ་པོ་དང། ཚིག་ཀྱལ་པ་སྟེ། དེ་དག་དང་འབྲལ་བར་བྱེད་དོ། །ཡང་ཚུལ་ཁྲིམས་རྣམ་པ་ལྔ་སྟེ། ཡུལ་ལྔ་སྤངས་པས་བསྐྱེད་པའོ། །ཡང་ཚུལ་ཁྲིམས་རྣམ་  
  
  
བར་ཆད་བྱེད་པ་དང། བར་ཆད་བྱེད་པ་མེད་པ་དང། རྒྱལ་པོའི་ཆད་པས་འཇིགས་ནས་བླངས་པ་དང། འབྲེལ་པས་བླངས་པ་དང། རྟོག་པ་མེད་པ་དང། ལྷན་ཅིག་སྐྱེས་པའོ། །ཡང་  
ཚུལ་ཁྲིམས་རྣམ་པ་བདུན་སྟེ། ལུས་དང། ངག་གིའོ། །དེ་ལྟར་དགེ་སློང་དེ་ཚུལ་ཁྲིམས་རྣམ་པ་དུ་མ་ལ་རབ་ཏུ་སྤྱོད་པར་བྱེད་དེ་གང་གིས་སེམས་ཅན་རྣམས་ངན་འགྲོའི་འཇིགས་པ་  
ལས་གྲོལ་བར་བྱེད་པ་དེ་ནི་མདོར་ན་རྣམ་པ་གཉིས་ཏེ། འཇིག་རྟེན་པ་དང། འཇིག་རྟེན་ལས་འདས་པ་ཡིན་ནོ་སྙམ་མོ།། །།འཕགས་པ་དམ་པའི་ཆོས་དྲན་པ་ཉེ་བར་གཞག་པ་  
བམ་པོ་སུམ་ཅུ་པ། དེ་ནས་རྒྱལ་ཆེན་བཞིའི་ལྷ་རྣམས་མཐོང་ནས་སུམ་ཅུ་རྩ་གསུམ་པའི་གནས་དང། ལས་རྣམས་ལ་རྟོག་པར་བྱེད་དེ་ལེགས་པར་བྱས་པའི་ལས་དང། ལེགས་  
པར་བྱས་པའི་ལས་ཀྱི་རྗེས་སུ་སྤྱད་པ་གང་གིས་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། སུམ་ཅུ་  
རྩ་གསུམ་པའི་ལྷ་རྣམས་ཇི་ལྟར་འདུག་པ་ནི། འདི་ལྟ་སྟེ། ཆོས་བཟང་ན་གནས་པ་དང། མཐོ་བ་ན་གནས་པ་དང། རི་རྩེ་ན་གནས་པ་དང། ལེགས་མཐོང་ན་གནས་པ་དང། ཕྱོགས་གཅིག་  
ན་གནས་པ་དང། ཤིང་གསེབ་ན་གནས་པ་དང། ཤིང་རྟ་སྣ་ཚོགས་ན་གནས་པ་དང། དགའ་བྱེད་ན་གནས་པ་དང། རྣམ་མཛེས་ན་གནས་པ་དང། ཡོངས་འདུ་ན་གནས་པ་དང་  
  
  
༄༅། །འདྲེས་པའི་འགྲམ་ན་གནས་པ་དང། ཚང་ཚིང་གི་འགྲམ་ན་གནས་པ་དང། ནོར་བུའི་སྙིང་པོ་ན་གནས་པ་དང། ཀུན་ཏུ་གསལ་བར་སྤྱོད་པ་དང། གསེར་  
ཕུག་གི་ཁང་པ་དང། ཕྲེང་བའི་གྲིབ་མ་དང། དམའ་བ་དང་མཐོ་བ་ན་རྒྱུ་བ་དང། བཀྲ་བ་སྣ་ཚོགས་ཀྱིས་ཕྱེ་བ། སྦྱོར་བ་ལ་འཇུག་པ་དང། ཞིབ་ཏུ་སྤྱོད་པ་དང། གླུའི་སྒྲ་ལ་  
ཤིན་ཏུ་དགའ་ཞིང་མངོན་པར་ཆགས་པ་དང། གཟི་བརྗིད་འབར་བ་དང། ཟླ་བའི་གནས་ལྟར་རྒྱུ་བ་དང། ཤིང་སཱ་ལ་ཟུང་དང་མིག་ཕྱེ་ཞིང་འགྲོ་བ་དང། བཙུམས་ནས་  
འགྲོ་བ་དང། ལུས་ཀྱི་མདོག་བཟང་ཞིང་ཆེ་བ་དང། ནོར་བུ་འཕྱང་བ་དང། རིས་མཐུན་པ་དང། འཁོར་ན་གནས་པ་དང། མཐོ་བར་སྤྱོད་པ་དང། གཟི་བརྗིད་མཆོག་དང། གཟི་  
བརྗིད་ཕྲེང་དང། མ་འདྲེས་པ་དག་སྟེ། དེ་ལྟར་སུམ་ཅུ་རྩ་གསུམ་པའི་ལྷ་དེ་རྣམས་ནི་གནས་སུམ་ཅུ་རྩ་གསུམ་ན་འཁོད་དོ། །དེ་ལ་དགེ་སློང་ལས་ཀྱི་ཆོས་ཀྱི་འབྲས་བུ་རྣམ་པར་  
སྨིན་པ་དང། ཚུལ་ཁྲིམས་ཞིབ་ཏུ་ཁོང་དུ་ཆུད་པ་དེ། དེ་ལྟར་ལྷ་རྣམས་ཀྱི་ལེགས་པར་བྱས་པའི་ལས་དག་ལ་རྟོག་པར་བྱེད་དེ། ལས་བྱས་ཤིང་བསགས་པ་གང་གིས་  
བདེ་འགྲོ་སྐྱེད་པ་འདོད་པ་དང། སྡུག་པའི་རྣམ་པར་སྨིན་པ་བདེ་བས་རྣམ་པར་སྨིན་པ་བདེ་ཞིང་སྐྱེ་བོ་ཡོངས་སུ་སྨྲ་བ་བསྡུས་པ་སྒྲ་དང། རིག་པ་དང། རོ་དང། རྣམ་པར་སྨིན་  
  
  
ནས་དེས་ཐོས་པ་ལས་བྱུང་བའི་ཤེས་པས་བརྟགས་ན། ཡ་མཚན་ཅན་གྱི་མཐོང་བ་དང་ཐོས་པ་ཀུན་ནས་འདོགས་པ་གཞན་  
མ་ཡིན་པ་སངས་རྒྱས་ཀྱི་བསྟན་པས་ལྷ་རྣམས་ཀྱི་སྐྱེ་བ་དགའ་ཞིང་བདེ་བར་གནས་པ་དཔེ་མེད་པ་དག་མཐོང་སྟེ། ལྷའི་འདུན་ས་ཆོས་བཟང་གང་དུ་ལྷའི་རྒྱལ་པོ་ཀཽ་ཤི་ཀས་ཆོས་དང་  
མཐུན་པར་སྐྱོང་ངོ། །ཕྱི་རོལ་གྱི་འདུ་ཤེས་རྙེད་པས་ལྷ་རྣམས་ཀྱི་གནས་པ་དང་པོར་བྱས་ནས། དེ་ལྟར་ས་ཀུན་གྱི་རིས་རྣམ་པར་འབྱེད་པར་བྱེད་དེ། དགེ་སློང་དེ་ཚུལ་ཁྲིམས་ཤིན་  
ཏུ་བསྒོམས་པ་རྣམ་པ་གང་གིས་ལྷའི་མདུན་ས་ཆོས་བཟང་དུ་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན་གང་ཚུལ་ཁྲིམས་རྣམ་པ་བདུན་བསྲུངས་  
ཏེ༑ དེ་མ་ཉམས་པ་དང། མ་རལ་བ་དང། མ་ཞིག་པ་དང། དམ་ཞིང་གཞན་དང་མི་འདྲ་བར་རབ་ཏུ་སྤྱོད་ལ། སེམས་ལས་བྱུང་པས་ཡོངས་སུ་བསྒོམས་པའི་སྦྱིན་པ་དུས་ལ་བབ་  
པའང་བྱིན་ཅིང་ཡོན་ཏན་དུ་གྱུར་པའང། འདི་ལྟ་སྟེ། དགྲ་བཅོམ་པའམ། ཕ་མ་ནད་པའམ། ཕྱིར་མི་འོང་བའམ། ལན་གཅིག་ཕྱིར་འོང་བའམ། རྒྱུན་དུ་ཞུགས་པའམ། འགོག་པ་  
ལས་ལོངས་པའམ། ལམ་ལ་ཞུགས་པའམ། བྱམས་པ་དང། སྙིང་རྗེ་དང། དགའ་བ་དང། བཏང་སྙོམས་བསྒོམ་པའམ། འཆི་བས་འཇིགས་ཤིང་ཉེན་པ་ལ་སྲོག་བྱིན་ན། ལུས་  
  
  
༄༅། །དང་བྲལ་ནས་བདེ་འགྲོ་མཐོ་རིས་ཀྱི་འཇིག་རྟེན་ལྷའི་འདུན་ས་ཆོས་བཟང་དུ་ལྷའི་བདག་པོར་འགྱུར་ལ། བརྒྱ་བྱིན་ཀཽ་ཤི་ཀ་ལྷའི་མདུན་ས་ཆོས་བཟང་ན་  
གནས་ཏེ། ལྷ་མོ་སྡུག་པ་ཡིད་དུ་འོང་བ་བྱེ་བ་ཕྲག་དགུ་བཅུ་རྩ་དགུས་ཡོངས་སུ་བསྐོར་བའི་ནང་ན་དགའ་བར་བྱེད་ཅིང་ལྷ་མོ་དེ་དག་གིས་ཀྱང་དེ་ལ་རིམ་གྲོ་བྱེད་དེ། ཇི་ལྟར་སྐྱེས་པ་  
གཅིག་ལ་བུད་མེད་གཅིག་གིས་རིམ་གྲོ་བྱེད་པ་དེ་བཞིན་དུ་དེ་དག་ཐམས་ཅད་དེ་ལ་རིམ་གྲོ་བྱེད་དོ། །དེ་དག་གི་ནང་ན་སྡུག་ཅིང་ཡིད་དུ་འོང་བ་སེམས་གཅིག་པའི་བཙུན་མོ་དམ་པ་ལ་  
ལྷ་མོ་དེ་དག་རིམ་གྲོ་བྱེད་དེ། དེའང་དེ་དག་ལ་གུས་པར་བྱད་དོ་།ལྷའི་མདུན་ས་ཆོས་བཟང་དེའང་དཔག་ཚད་ལྔ་བརྒྱ་ཡོད་དེ་།ཁ་ཁྱེར་ནི་ནོར་བུ་བཻ་ཌཱུརྱ། ཀ་བ་ནི་བྱུ་རུས་ཤིན་  
ཏུ་མཛེས་པར་བྱས་པ། ལན་ཀན་ནི་ཤེལ་ལས་བྱས་ཤིང་སྤུག་གིས་ནི་བརྒྱན། རྩིག་པ་ནི་གསེར་བཙོ་མ་ལས་བྱས་ཤིང་རྡོ་རྗེས་བརྒྱན་ཏེ། ནོར་བུས་དགའ་བར་བྱེད་པ་ཁྲི་ནི་  
པདྨ་རཱ་ག་དང། ཨནྡ་རྙིལ་གྱིས་མཛེས་པར་སྤྲས་པ། ལ་ལ་ཁ་ཅིག་ཏུ་པདྨ་འདབ་མ་ནི་བཻ་ཌཱུརྱ། ཟེ་བ་ནི་རྡོ་རྗེའི་མྱུ་གུ་སྡོང་བུ་ནི་འདམ་རྫ་བ་མེད་པའི་ཐང་ལས་སྐྱེས་པ་གསེར་  
ལྟ་བུར་མཛེས་པར་བརྒྱན་ཏེ་རྫིང་བུའི་བར་ཁ་ཅིག་ནི་བྱ་འཁོར་བའང་སྒྲོ་ནི་བཻ་ཌཱུརྱ། མཆུ་ནི་པདྨ་རཱ་ག་ལུས་ནི་མཐོན་ཀ་ལྟ་བུ་རྣམས་ཀྱིས་པདྨའི་རྫིང་དེ་གང་ངོ། ཁ་  
  
  
གང་སྟེ། འདི་ལྟ་སྟེ། རྐང་པ་ནི་བཻ་ཌཱུརྱ། སྒྲོ་ནི་མཐོན་ཀ་མཆུ་ནི་སྤུག་མིག་ནི་བྱུ་རུ་ལྟ་བུ་རྣམས་ཀྱིས་རྫིང་གི་བར་དག་ཀུན་ཏུ་  
གང་ངོ། །ཁ་ཅིག་ཏུ་ཡང་རྫིང་དེ་རྣམ་པ་གཞན་གྱིས་མཛས་པར་བྱས་པ་ཡིན་ཏེ། འདི་ལྟ་སྟེ། ལུས་ཐམས་ཅད་ནི་ཛམྦུ་ཆུ་བོའི་གསེར། སྒྲོ་ནི་བྱུ་རུ། མིག་ནི་ཤིན་ཏུ་འཇམ་པ། རྐང་  
པ་ནི་མུ་ཏིག་གི་ཁ་དོག་ལྟ་བུ་ཡིན་ནོ། །པདྨའི་རྫིང་ཁ་ཅིག་དག་ཏུ་ཡང་བུང་བ་མྱོས་པ་བཻ་ཌཱུརྱའི་མདོག་ལྟ་བུ་རྣམས་ཀྱིས་པདྨའི་རྫིང་ཆེན་པོ་བཅུ་མཛེས་པར་བྱས་པས་ལྷའི་མདུན་ས་  
ཆོས་བཟང་མཛེས་པར་བྱས་པ་ཡིན་ཏེ། འདི་ལྟ་སྟེ། དགའ་འབྱུང་དང། པདྨ་ཆེ་འབྱུང་དང། རབ་ཏུ་དགའ་བ་དང། རབ་དགའ་ཆེན་པོ་དང། རྩེ་དགའ་དང། བསམས་འགྲོ་དང། ཤིང་  
རྟ་ཀུན་འགྲོ་དང། ཀུན་རྟོག་རྒྱུ་དང། དཔག་བསམ་གྱི་ཤིང་ལ་སྤྱོད་པ་དང། དབེན་འགྲོ་དབང་པོའི་འོད་དེ་མཚོ་དེ་རྣམས་ཀྱིས་ལྷའི་འདུན་ས་ཆོས་བཟང་དེ་བརྒྱན་ཏོ། །ཡང་པདྨའི་  
ཚལ་རྣམ་པ་གཞན་དག་ཡོད་དེ། པདྨའི་ཚལ་དེ་དག་གི་སྡོང་བུ་ནི་དངུལ། ཟེ་བ་ནི་གསེར། འདབ་མ་ནི་བཻ་ཌཱུརྱ། སྙིང་པོ་ནི་འདམ་རྫ་བ་མེད་པ་ནས་སྐྱེས་པ་རྡོ་རྗེའི་མདོག་ལྟ་བུ་ཡིན་ནོ། །  
ཡང་པདྨ་རྣམ་པ་གཞན་དག་ནི་འདི་ལྟ་བུ་ཡིན་ཏེ། འདི་ལྟ་སྟེ་སྡོང་བུ་ནི་རྡོ་རྗེའི་མདོག་ལྟ་བུ། འདབ་མ་ཕན་ཚུན་འདྲེས་པ་ནི་འདི་ལྟར་པདྨ་རཱ་ག་དང། འདབ་མ་ཁ་ཅིག་ནི་བཻ་ཌཱུརྱ། འདབ་  
  
  
༄༅། །མ་ཁ་ཅིག་ནི་སྦུག་རྒྱན་གྱི་མདོག་འདབ་མ་ཁ་ཅིག་ནི་གསེར་ལྟ་བུ་ཡིན་ཏེ། དེ་ལྟར་པདྨ་དེ་དག་གི་ཁ་དོག་འདྲེས་པ་ཡིན་ནོ། །ལྷའི་རྒྱལ་པོ་བརྒྱ་  
བྱིན་གྱི་པདྨའི་འདབ་མ་བརྒྱ་པ་དང། ལ་ལ་ནི་འདབ་མ་ཉི་ས་བརྒྱ་པ། ལ་ལ་ནི་འདབ་མ་སུམ་བརྒྱ་པ། ལ་ལ་འདབ་མ་བཞི་བརྒྱ་པ། ལ་ལ་འདབ་མ་ལྔ་བརྒྱ་པ། ལ་ལ་འདབ་མ་  
དྲུག་བརྒྱ་པ། ལ་ལ་འདབ་མ་བདུན་བརྒྱ་པ། ལ་ལ་འདབ་མ་བརྒྱད་བརྒྱ་པ། ལ་ལ་འདབ་མ་དགུ་བརྒྱ་པ། ལ་ལ་འདབ་མ་སྟོང་ཡོད་དེ་ཁ་དོག་སྣ་ཚོགས་དང། ཁ་དོག་གཅིག་  
བ་དང། རྒྱུ་བ་དང། མི་རྒྱུ་བ་དག་བརྒྱ་བྱིན་གྱི་གནས་ལྷའི་མདུན་ས་ཆོས་བཟང་དུ་འབྱུང་ངོ། །ཡང་པདྨའི་ནང་དེ་དག་ཉིད་དུ་ལྷའི་བྱ་འཇུག་པ་དང། གསབ་གསེབ་གྱི་ནང་ན་གནས་  
པ་རྣམས་ཀྱིས་ཀུན་ཏུ་གང་བ་ནི། འདི་ལྟ་སྟེ། གང་དུས་ཚིག་ཐམས་ཅད་དུ་རྒྱགས་པ། འགྲམ་པ་རྡུལ་ཅིང་རོལ་མོའི་སྒྲས་རྟག་ཏུ་གར་བྱེད་པ་དག་ཡིན་ཏེ། དེ་དག་གང་གི་ཚེ་  
བརྒྱ་བྱིན་རྫིང་དེ་དག་ཏུ་ལྷ་མོའི་ཚོགས་ཀྱིས་ལྷན་ཅིག་ཡོངས་སུ་བསྐོར་ནས་རྩེ་བ་དེའི་ཚེ་བྱ་དེ་དག་དེ་བཞིན་དགའ་བར་བྱེད་དེ་ཇི་ལྟར་ཡན་ལག་ལྔ་དང་ལྡན་པའི་སིལ་སྙན་གྱི་  
སྒྲ་དེ་བཞིན་དུ་བྱ་དེ་དག་ཀྱང་སྒྲ་འབྱིན་ལ། རྒྱགས་པས་མྱོས་པ་ཞེས་བྱ་བའི་བྱ་རབ་ཏུ་གར་བྱེད་པ་དག་བྱུང་ངོ། །གང་གི་ཚེ་བརྒྱ་བྱིན་གང་རྫིང་དེ་དག་ཏུ་དགའ་བར་བྱེད་པ་དེའི་ཚེ་  
  
  
ཇི་ལྟར་ལྷ་མོ་དང་བྱེད་པ་དེ་བཞིན་ནོ། །བྱ་ཁོར་ཡུག་ཅེས་བྱ་བ་གསེར་གྱི་མདོག་ཅན་མེ་ཏོག་གི་ཕྲེང་བ་མཆུ་ལ་འཕྱང་བ་དག་འབྱུང་སྟེ། གང་རྫིང་དེ་  
དག་གི་འགྲམ་གྱི་ནང་ཕན་ཚུན་ཀུན་ནས་རྫིང་དེ་དག་ཏུ་གནས་ནས་གར་བྱེད་ཅིང་སྒྲ་འབྱིན་པར་བྱེད་དེ། ལྷའི་རྒྱལ་པོ་བརྒྱ་བྱིན་གྱི་རྫིང་ནི་དེ་ལྟ་བུ་ཡིན་པར་མཐོང་ངོ། །དེ་ནས་ཡང་དགེ་སློང་དེ་  
བརྒྱ་བྱིན་གྱི་ལྷའི་མདུན་ས་ཆོས་བཟང་ལེགས་པར་བྱས་པའི་ལས་ཀྱིས་སྤྲུལ་པ་ལ་རྟོག་པར་བྱེད་དེ། དེས་བརྟགས་ན་རྫིང་གི་བར་ན་གནས་པའི་ཉ་རྣམས་ཁ་ཅིག་ནི་གསེར་གྱི་མདོག་  
ཅན༑ ཁ་ཅིག་ནི་དངུལ་གྱི་མདོག་ཅན། ཁ་ཅིག་གི་བཻ་ཌཱུརྱའི་མདོག་ཅན་ལ། འདབ་མ་ནི་པདྨ་རཱ་གའི་མདོག་མིག་ནི་སྤུག་ལྟ་བུ། ལྟོ་ནི་པདྨའི་མདོག་ཁ་ཅིག་གི་རྒྱ་བ་ནི་རིན་པོ་ཆེ་སྣ་  
ཚོགས་ཀྱི་ཐིག་ལེ་བཀྲ་བ་དག་གིས་བརྒྱན། ཁ་ཅིག་གི་འདབ་མ་ནི་རིན་པོ་ཆེ་རྣམ་པ་སྣ་བདུན་གྱི་མདོག་ཏུ་འདུག་སྟེ། པདྨའི་རྫིང་དེ་རྣམས་སུ་དགའ་བར་བྱེད་དོ། །དེ་ནས་དགེ་སློང་དེ་  
བརྒྱ་བྱིན་གྱི་པདྨའི་རྫིང་རྣམ་པ་གཞན་དེ་དག་ཉིད་ལ་རྟོག་པར་བྱེད་དེ། གང་གིས་དེ་དག་གིས་རིས་ཉིད་རྣམ་པ་དུ་ཡོད་ཅིག་གུ་སྙམ་ནས་དེས་ཐོས་པ་ལས་བྱུང་བའི་ཤེས་པས་བརྟགས་  
ན༑ ས་དེ་དག་གི་རིས་ཁ་ཅིག་དག་བྱེ་མ་བདལ་བ་ལྟ་བུར་མུ་ཏིག་བཀྲམ་པ། ཁ་ཅིག་དངུལ་གྱི་ཕྱེ་མ། ཁ་ཅིག་གསེར་གྱི་ཕྱེ་མ་ཁ་ཅིག་ནོར་བུ་བཻ་ཌཱུརྱ་བཀྲམ་སྟེ། དེ་ལྟར་བརྒྱ་བྱིན་  
  
  
༄༅། །གྱི་ལགས་པར་བྱས་པའི་ལས་ཀྱི་སྤྲུལ་པས་དེ་དག་གིས་རིས་བཀྲ་བ་དག་མཐོང་ངོ། །དེ་ནས་ཡང་དགེ་སློང་དེ་གནས་དེ་དག་གི་རིས་ཉིད་ལ་རྟོག་པར་  
བྱེད་དེ། དེས་ཐོས་པ་ལས་བྱུང་བའི་ཤེས་པས་བརྟགས་ན། འདི་ལྟར་རྫིང་དེ་དག་ཉིད་ཀྱི་འགྲམ་དེ་ཀུན་ནས་ཁ་ཅིག་གི་ཁ་ཁྱེར་གསེར་ལས་བྱས་པ་དག་གིས་ཡོངས་སུ་བསྐོར་  
ཁ་ཅིག་གི་ཁ་ཁྱེར་ནོར་བུ་བཻ་ཌཱུརྱ། ཁ་ཅིག་ནི་དངུལ་ལས་བྱས། ཁ་ཅིག་གསེར་དག་ལས་བྱས་ལ། མུ་ཏིག་གི་དྲ་བས་ཀུན་ནས་བྲེས་པ་ཡིན་ཏེ། དེ་ལྟར་བྱའི་ཚོགས་ཁ་དོག་སྣ་ཚོགས་  
དགའ་བའི་སྒྲ་དང། འགྲོ་བ་རྣམས་ཀྱིས་པདྨའི་རྫིང་གི་འགྲམ་དེ་དག་ཀུན་ཏུ་གང་བར་མཐོང་ངོ། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེ་ལྷའི་མདུན་  
ས་ཆོས་བཟང་ལ་རྟོག་པར་བྱེད་དེ། པདྨའི་རྫིང་གི་པདྨ་དེ་དག་གི་ནང་ན་རྒྱུ་བ་བུང་བའི་ཚོགས་ཀྱི་མདོག་དང། ཁ་དོག་སྣ་ཚོགས། འདི་ལྟ་སྟེ། གསེར་གྱི་མདོག་ཅན་རྣམས་ཀྱི་ནང་  
དུ་བུང་བ་དངུལ་གྱི་མདོག་ཅན། འདབ་མ་རྡོ་རྗེའི་མྱུ་གུ་ལྟ་བུར་རེག་ན་བདེ་བ་དག་ལ་རྒྱུ་ལ། དངུལ་གྱི་པདྨ་རྣམས་ཀྱི་ནང་དུ་བུང་བ་གསེར་གྱི་མདོག་ཅན་དག་རྒྱུ་སྟེ། དེ་ལྟར་སྣ་  
ཚོགས་དག་པདྨ་སྣ་ཚོགས་རྣམས་ཀྱི་ནང་ན་རྒྱུའོ། །དེ་ལྟར་ལས་དགེ་བས་འབྲས་བུ་སྣ་ཚོགས་དག་འབྱུང་བར་འགྱུར་བ་མཐོང་ངོ་།དེ་ནས་ཡང་དགེ་སློང་དེ་ལྷའི་མདུན་ས་  
  
  
ཅིང་དེའི་ཚལ་དག་ལའང་རབ་ཏུ་དཔྱོད་པར་བྱེད་དེ། ལྷའི་དབང་པོ་བརྒྱ་བྱིན་གྱི་ཚལ་དག་རྣམ་པ་དུ་ཡོད་སྙམ་ནས་  
དེས་ཐོས་པ་ལས་བྱུང་བའི་ཤེས་པས་བརྟགས་ན། འདི་ལྟར་ལྷའི་མདུན་ས་ཆོས་བཟང་དག་ན་ཚལ་ཡོད་ལ། དེ་ལྟར་ཚལ་དེ་རེ་རེ་ལ་རབ་ཏུ་དཔྱོད་པར་བྱེད་དེ། དེའི་ཚལ་བུད་མེད་  
དགའ་བ་ཞེས་བྱ་བ་དང། ཀུན་དགའ་ཞེས་བྱ་བ་དང། དཔེ་མེད་པ་ཞེས་བྱ་བ་དང། བཀྲ་བ་ཞེས་བྱ་བ་ཚལ་བཞི་པོ་དེ་དག་ནི་ལྷའི་མདུན་ས་ཆོས་བཟང་དག་ན་ཡོད་དོ། །དེ་ལྟར་དེ་  
ཚལ་རེ་རེ་དག་ལ་རབ་ཏུ་སྤྱོད་པར་བྱེད་དེ། ཚལ་གང་དུ་ལྷ་རྣམས་ཀྱི་དབང་པོ་བརྒྱ་བྱིན་ལྷ་མོའི་ཚོགས་ཀྱིས་ཡོངས་སུ་བསྐོར་ཅིང། ལྷའི་འདོད་པའི་ཡོན་ཏན་ལྔ་ལ་གཟུགས་  
དང། སྒྲ་དང། དྲི་དང། རོ་དང། རེག་པ་རྣམས་ཀྱིས་དགའ་ཞིང་མགུ་ལ་རྩེ་ཞིང་ཡོངས་སུ་སྤྱོད་པའི་ཚལ་ནི་གང་ཡིན། དགའ་བར་སྤྱོད་པའི་རྣམ་པ་ནི་དུ་ཞིག་ཡོད་ཅིག་གུ་སྙམ་  
ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། བུད་མེད་དགའ་བ་ཞེས་བྱ་བའི་ཚལ་ཡོད་དེ། ཚལ་དེ་ནི་ལྷའི་ཤིང་ལྗོན་པ་དང། མེ་ཏོག་དང། འབྲས་བུས་ནི་བརྒྱན་  
བྱའི་ཚོགས་ཀྱིས་ཡོངས་སུ་བསྐོར། ཤིང་དེ་དཔག་བསམ་གྱི་ཤིང་ཞེས་བྱ་བ་ལ། དེ་ལྟར་དེ་དག་ནི་ཇི་ལྟར་འདོད་པ་ཞེས་བྱ་བར་འགྱུར་ཏེ། གང་སུམ་ཅུ་རྩ་གསུམ་དག་ཡིད་ལ་  
  
  
༄༅། །སེམས་པར་བྱེད་པ་དེ་ཚལ་དེ་དག་ལས་རྙེད་པར་འགྱུར་རོ་།དེ་དག་གང་གི་ཚེ་རྩེ་བའི་ཕྱིར་ཚལ་དེར་ཉེ་བར་འགྲོ་བར་བྱེད་ན་དེའི་ཚེ་ཤིང་ལྗོན་པ་དེ་  
དག་གི་མེ་ཏོག་ཤིན་ཏུ་བཟང་པོ་རབ་ཏུ་རྒྱས་ཤིང་མེ་ཏོག་ཁ་ཕྱེ་བར་འགྱུར་རོ། །གང་གི་ཚེ་བུད་མེད་དག་ཚལ་དེ་དག་གི་ནང་དུ་ཞུགས་ལ་ཤིང་ལྗོན་པའི་དྲུང་དུ་ཉེ་བར་སོང་སྟེ་  
ཤིང་ལྗོན་པ་དག་ལས་མེ་ཏོག་རྣམས་ལེན་པར་འདོད་པ་དེའི་ཚེ་ཇི་ལྟར་བུད་མེད་ཀྱིས་སླེབས་ཙམ་དུ་ཤིང་ལྗོན་པ་དེ་དག་འཕྱང་བར་འགྱུར་རོ། །ཡང་དེ་ལྟར་མེ་ཏོག་གི་རྣམ་  
པ་དེ་དག་བླངས་པ་དང། མེ་ཏོག་གི་རྣམ་པ་གཞན་དང། ཁ་དོག་གཞན་དང། དྲི་གཞན་དང། དབྱིབས་གཞན་དང། རྣམ་པ་གཞན་དག་འབྱུང་བར་འགྱུར་ཏེ། ལྷ་མོ་དེ་  
དག་གིས་ཇི་ལྟར་བསམས་པ་བཞིན་དཔག་བསམ་གྱི་ཤིང་དེ་དག་གི་དོན་དུ་འབྱུང་བར་འགྱུར་རོ། །ཡང་དཔག་བསམ་གྱི་ཤིང་དེ་དག་རྣམ་པ་གཞན་དུ་སྟོན་ཏེ། རོལ་མོའི་  
སྒྲའི་རྣམ་པ་ཐོས་ན་ཉམས་དགའ་བ་རྣམ་པ་ལྔའི་བར་དག་འབྱུང་བ་ནི། རྒྱུད་ཅན་དང། རྔ་དང། སིལ་དཀྲོལ་དང། གླིང་བུ་དང། སྒྲ་སྙན་པ་དག་ལྷ་མོ་དེ་དག་གི་ཡིད་ཀྱིས་  
བསམས་ཤིང། དེ་བཞིན་དུ་དབྱངས་ཀྱི་རྣམ་པ་མཉན་པར་བྱའོ་སྙམ་མོ། །དེ་ནས་སེམས་བསྐྱེད་མ་ཐག་ཏུ་ཤིང་ལྗོན་པའི་ལོ་མ་རྣམས་ཀྱི་ནང་དུ་དགེ་བའི་ལས་ཀྱིས་སྐྱེད་པའི་  
  
  
།རླུང་གང་གིས་ལོ་མ་དེ་དག་ལ་དེ་བཞིན་ཕོག་པ་དང། དེ་ལྟར་རྣམ་པ་ཇི་སྙེད་ཡོད་པའི་ལོ་མ་དེ་དག་རྣམ་པ་དེ་སྙེད་དུ་དེ་ལྟར་སྒྲ་འབྱིན་པར་བྱེད་དེ། ཇི་ལྟར་  
ཡན་ལག་ལྔ་དང་ལྡན་པའི་སིལ་སྙན་ཆགས་པར་འོས་པའི་རྒྱུད་ཅན་དང། རྔ་དང། སིལ་དཀྲོལ་དང། གླིང་བུ་དང། སྒྲ་སྙན་པའི་རྣམ་པ་དེ་དག་ལོ་མ་དེ་དག་ལས་འབྱུང་སྟེ། དེ་བས་  
ན་དཔག་བསམ་གྱི་ཤིང་ཞེས་བྱའོ། །ཡང་དཔག་བསམ་ཀྱི་ཤིང་རྣམ་པ་གཞན་དུ་འགྱུར་ཏེ། ཇི་ལྟར་ལྷ་མོ་འདོད་འགྲོ་དག་སེམས་དང་མཐུན་པའི་རྒྱུན་དང། གོས་དང། འབྲས་  
བུའི་རྣམ་པ་ཇི་ལྟ་བ་བཞིན་ལྷ་མོའི་ཡིད་ལ་འདོད་ན། དེ་སེམས་བསྐྱེད་མ་ཐག་ཏུ་དཔག་བསམ་གྱིས་ཤིང་དེ་དག་ལས་འབྱུང་ཞིང་དེ་ནས་ཡང་དེ་མཛེས་པར་འདུག་སྟེ། དེ་བས་  
ན་དཔག་བསམ་གྱི་ཤིང་ཞེས་བྱའོ། །དེ་དག་ཀྱང་ཁ་ཅིག་བཻ་ཌཱུརྱའི་མདོག་ལ་གསེར་གྱི་ལོ་མ་དང། ཁ་ཅིག་སྡོང་པོ་གསེར་ལ་དངུལ་གྱི་ཡལ་ག་དང། བཻ་ཌཱུརྱའི་འདབ་མ་དང། ཀེ་  
ར་ཊ་ཀའི་ལོ་མ་དང། ཁ་ཅིག་ལོ་མ་རིན་པོ་ཆེ་སྣ་བདུན་ལྟ་བུ་ལས་རྣམ་པ་དུ་མ་རོ་བྲོ་བ་དང། འབྲས་བུ་དུ་མ་དག་ཐོབ་པར་བྱེད་དོ། །ཡང་དཔག་བསམ་གྱི་ཤིང་རྣམ་པ་གཞན་དུ་  
བསྟན་པ་དེ་གང་ཞེ་ན། འདི་ལྟ་སྟེ། ལྷ་མོ་གང་དག་བརྒྱ་བྱིན་ལ་ལྟ་བར་སྤྲོ་ན། བརྒྱ་བྱིན་དེའི་དགེ་བའི་ལས་ཀྱིས་སྤྲུལ་པ་སྒྱུ་མས་བྱས་པའི་དབང་པོ་དེ་མཐོང་བར་འགྱུར་ཏེ། དེ་  
  
  
༄༅། །དག་དང་ལྷ་མོ་དག་ལྷན་ཅིག་དགའ་བར་བྱེད་ཅིང་ཡོངས་སུ་སྤྱོད་པར་བྱེད་དོ། །དེ་ལྟར་དབང་པོ་དེ་དབང་པོ་བྱེ་བ་དེ་སྙེད་སྤྲུལ་པར་བྱེད་དེ། ཤིང་ལྗོན་  
པ་དེ་དག་གི་དྲུང་དུ་ལྷ་མོ་བྱེ་བ་དགུ་བཅུ་རྩ་དགུ་རེ་རེ་དང་དབང་པོ་དེ་དག་དང། ལྷན་ཅིག་རྩེ་ཞིང་ཡོངས་སུ་སྤྱོད་པ་ན་ལྷ་མི་དེ་དག་གཅིག་ལ་གཅིག་ནི་མི་མཐོང་ངོ། །གང་དང། གང་གི་ཚེ་ལྷ་  
མོ་དག་ཇི་ཙམ་དུ་བརྒྱ་བྱིན་གྱི་ཆ་བྱད་དང། རྒྱན་གྱི་རྣམ་པ་དག་ཡིད་ལ་སེམས་པ་དེ་སྲིད་དུ་ཆ་བྱད་དང། རྒྱན་གྱི་རྣམ་པ་ཉིད་མཐོང་ནས་གཉིས་སྤྲོད་པར་བྱེད་ལ། །དེ་སྲིད་དུ་ཚལ་གྱི་ནང་  
དུ་རྣམ་པ་དུ་མར་དགའ་བར་བྱེད་ཅིང་ཡོངས་སུ་སྤྲོད་པར་བྱེད་དེ་དེ་བས་ན་དཔག་བསམ་གྱི་ཤིང་ཞེས་བྱའོ། །དེ་དག་གལ་ཏེ་རབ་འབྱེད་པ་ན། ཚལ་དེའི་ནང་ན་རི་ཡོད་པ་རི་རྩེ་བ་  
ཞེས་བྱ་བ་མཐོང་སྟེ། རི་དེ་འང་རིན་པོ་ཆེ་སྣ་བདུན་གྱི་རང་བཞིན་ཡིན་ཞིང། རྡོ་རྗེ་མྱུ་གུའི་རྡོ་རྗེ་བཀྲམ་པ་གསེར་གྱི་ལྕུག་མ་ཚང་ཚིང་འདྲེས་པས་ཁྱིམ་བྱས་པ། གསེར་དང་  
དངུལ། མཐོན་ཀ་ལྟ་བུའི་རི་དྭགས་རྣམས་ཀྱིས་མཛེས་པར་བྱས་པ་བྱ་སྣ་ཚོགས་སྐད་འབྱིན་པ། དགའ་བའི་རི་དེ་ལ་ཁང་བཟང་རྒྱལ་བ་མཆོག་འགྲོ་ཞེས་བྱ་བ་ཀ་བ་སྟོང་ཡོད་  
དེ༑ གསེར་དང། བཻ་ཌཱུརྱ་དང། མཐོན་ཀའི་ཀ་བ་འདྲེས་པ་རྣམས་ཀྱིས་མཛེས་པར་བྱས་པ། ཀུན་ནས་རྡོ་རྗེ་དང། མུ་ཏིག་རགས་པ་རྣམས་ཀྱིས་སྤྲས་པ། འཇའ་ལྟ་བུའི་རྣམ་  
  
  
བཻ་ཌཱུརྱའི་སེང་གེའི་ཁྲི་ལ་སྟན་ཁྲ་བོས་གཡོགས་ཤིང། སྟེང་དུ་གདིང་བ་འཇམ་པོ་བཏིང་པ། ཁང་བཟང་དེ་ན་བཻ་ཌཱུརྱའི་སྟན་སྟོང་གི་མཛེས་པར་  
བྱས་པ། བརྒྱ་བྱིན་ལྷ་དང། ལྷ་མ་ཡིན་དུ་གཡུལ་བཀྱེ་བ་ལས་རྣམ་པར་རྒྱལ་ནས་མཛེས་པར་བྱས་པ་དེ་སུམ་ཅུ་རྩ་གསུམ་གྱི་སར་སོང་ནས། ལྷ་ཐམས་ཅད་ཀྱི་རང་བཞིན་ལྷ་རྣམས་དང་  
ལྷན་ཅིག་རབ་ཏུ་དགའ་འོ། །དེ་ནས་ལྷ་མོ་དེ་དག་ཁང་བཟང་དེར་སོང་ནས་རྩེ་བར་བྱེད། གླུ་ལེན་པར་བྱེད། བྲོ་རྡུང་བར་བྱེད་ཡོང་སུ་སྤྱོད་པར་བྱེད། ཕན་ཚུན་རྩད་མོ་དག་བྱེད་པ་ན་  
རང་གི་ལས་ངན་པ་དང། བཟང་པོ་དང། འབྲིང་པོ་རྣམས་ཀྱིས་དགའ་བར་བྱེད་དོ། །དེ་དག་རེས་འགའ་ཁང་བཟང་རྒྱལ་བ་མཆོག་འགྲོ་དེ་ནས་བབས་ནས། དེ་ནས་ཡང་རི་རྩེ་བ་དེ་ཉིད་  
ལ་གནས་པར་བྱེད་ཅིང་དེར་འདོད་ཆགས་དང་ལྡན་པའི་སེམས་ཀྱིས་འདོད་ཆགས་གཅིག་པུ་དོན་དུ་བྱེད་པ་དག་ཕན་ཚུན་དགའ་བར་བྱེད་དོ་།འདི་ལྟར་བུ་མེད་ཐམས་ཅད་ནི་  
འདོད་ཆགས་ཀྱི་ཚོགས་དང་ལྡན་པ་ཡིན་ལ། མཐོ་རིས་ན་ཁྱད་པར་དུ་ལྷའི་ཡུལ་དག་ན་ཆེ་བ་ཡིན་ནོ། །དེ་དག་གལ་ཏེ་ཡོངས་སུ་རྒྱུ་བ་ན་རི་དེ་ལ་བཟའ་བ་དང། བཏུང་བ་ཡོང་བའི་སར་ཉེ་  
བར་འགྲོ་བར་བྱེད་དེ། དེ་ཡང་གཟུགས་དང། ཁ་དོག་དང། དྲི་དང་རོ་སྣ་ཚོགས་ཡོད་ལ་བཏུང་བ་མྱོས་པར་བྱེད་པ། ལྷའི་གཟུགས་དང་དྲི་དང། རོ་ཕུན་སུམ་ཚོགས་པ་རྣམས་  
  
  
༄༅། །ཀྱིས་གང་བ་ཡིན་ནོ། །དེ་ལ་བཏུང་བའི་རྣམ་པ་དེ་དག་རོ་བའི་སྐྱོན་དང་བྲལ་བ་ཡིན་ཏེ། འདི་ལྟ་སྟེ། དགའ་བར་བྱེད་པའི་བཏུང་བ་གང་འཐུངས་ན་  
ལྷ་མོ་དག་ཤིན་ཏུ་དགའ་བར་འགྱུར་བ་དང། མཐོང་བར་བྱེད་པ་ཞེས་བྱ་བའི་བཏུང་བ་གང་འཐུངས་ན། མཐོ་རིས་ཚལ་དང། ཉེ་བའི་ཚལ་ཐམས་ཅད་རི་གཞན་དུ་མས་ཆོད་  
ཀྱང་མཐོང་བར་འགྱུར་བ་དང། རོ་རབ་ཏུ་མང་པོ་ཞེས་བྱ་བའི་བཏུང་བ་རོ་མང་པོ་འདོད་པ་གང་འཐུངས་ན་སྤྲོ་བ་དང། ཁ་དོག་དང། གཟུགས་དང། སྟོབས་བརྒྱ་འགྱུར་དུ་འགྱུར་བའི་  
བཏུང་བ་དེ་དག་ལྷ་མོས་འཐུངས་ནས། ཡང་ཟས་ཀྱི་དོན་དུ་ཟས་ཡོད་པ་དག་ཏུ་འགྲོ་བར་བྱེད་དོ། །དེའི་ཟས་དག་རང་གི་ལས་དང་རྗེས་སུ་མཐུན་པ་ཡིན་ཏེ། ངན་པ་དང། འབྲིང་  
དང། བཟང་པོ་ཡིན་ལ། རོ་དང། ཁ་དོག་དང། དྲི་དང། རེག་པའི་རྣམ་པ་ལས་ཀྱིས་བསྒྲུབས་པ་ཕུན་སུམ་ཚོགས་པ་ཡིན་ནོ། །དེ་བཞིན་དུ་བཏུང་བ་དག་ཀྱང་རང་གི་ལས་ཀྱིས་  
བསྒྲུབས་པའི་ངོ་བོ་སོ་སོར་བསྟན་པ་ཡིན་ཏེ། དེ་དག་གིས་བཏུང་བ་དེ་འཐུངས་ཤིང་ཟས་བདུད་རྩི་དེའང་ཟོས་ནས། རྩེ་བའི་རི་དེ་ལ་རོལ་མོའི་ས་ག་ལ་བ་དེར་འདོང་ངོ། །ས་དེ་དག་  
ནི་པི་ཝང་ཁོག་པ་ནི་བཻ་ཌཱུརྱ་གསེར་གྱི་འདབ་མས་ནི་བརྒྱན་གསེར་སྐུད་རིང་པོས་ནི་རྒྱུད་བྱས་པ་དང། གསེར་ལས་བྱས་པའི་རྔ་དག་ལས་སྒྲ་སྙན་པ་དག་འབྱུང་ངོ། །དེ་བཞིན་  
  
  
ཀྱང་ལྷ་མོ་དེ་དག་གིས་མཐོང་སྟེ། དེ་ལྟར་སིལ་དཀྲོལ་དང། གླིང་བུ་དང། སྒྲ་སྙན་པ་ལ་སོགས་པ་རོལ་མོའི་རྒྱུ་དུ་མ་དག་གིས་ཡང་  
དེ་དག་གི་ཡིད་རབ་ཏུ་དགའ་བར་བྱེད་དོ། །ཐམས་ཅད་རྒྱན་ཐམས་ཅད་ཀྱིས་བརྒྱན་པ་དེ་རྣམས་རོལ་མོའི་རྒྱུ་དེ་དག་བླངས་ནས། ཕན་ཚུན་ཡང་དག་པར་དགའ་བར་བྱ་བ་དང། འདོད་ཆགས་  
སྣ་ཚོགས་སྐྱེད་པ་དང། ཆགས་པ་མཉམ་པ་དང། ཚང་ཚིང་ན་གནས་པ་མྱོག་ཅེས་བྱེད་པ་དང། ཤིན་ཏུ་འདོད་ཆགས་སྐྱེད་པ་ཕུན་སུམ་ཚོགས་པ་བྱ་བའི་ཕྱིར་རོལ་མོ་དག་བྱེད་དོ། །དེ་ནས་  
ཡང་དེ་དག་གིས་རོལ་མོ་དེ་བྱས་ནས་དྲིལ་བུ་གཡེར་ཁ་ཡོད་པའི་ས་ག་ལ་བ་དེར་འདོང་ངོ། །ས་དེ་དག་ན་དྲིལ་བུ་གཡེར་ཁ་སྒྲ་མང་པོའི་ཚོགས་དག་འཁྲོལ་ཏེ། གང་དག་རླུང་གིས་བསྐྱོད་  
པའི་སྒྲ་རྣམས་བརྒྱ་ཕྲག་དུ་མ་དག་གྲག་གོ་དེ་དག་གིས་སྒྲ་དེ་ཐོས་ནས་དེ་ནས་ཡང་ཆ་བྱད་དང། གཟུགས་དང། རྒྱན་སྣ་ཚོགས་ཐོགས་པ་རྣམས་ཤིན་ཏུ་དགའ་སྟེ། བྲོ་གར་བྱེད་  
དགོད་པར་བྱེད། གླུ་ལེན་ནོ། །སྒྲ་དེས་ཚིམ་ནས་ཡང་དེ་ནས་བབས་ཏེ། ངང་པ་དང། ངུར་བས་མཛེས་པར་བྱས་པའི་རྫིང་ག་ལ་བ་དེར་འདོང་བར་བྱེད་དེ། བྱ་ངང་བ་དང། ཀ་རནྡ་བ་  
དང། ངུར་བ་དང། གསེར་དང། དངུལ་གྱི་མདོག་ལྟ་བུའི་བྱའི་ཚོགས་གཞན་རྣམས་ཀྱིས་ཀྱང་རྫིང་མཛེས་པར་བྱས་པ་དེ་དང་དེ་དག་ཏུ་ཆུ་ལ་རྩེ་བའི་ཕྱིར་ཞུགས་སོ། །སེར་སྣ་དང་  
  
  
༄༅། །ཕྲག་དོག་དང་བྲལ་བ་དེ་དག་ཐམས་ཅད་དེར་བབས་ནས་པདྨའི་སྡོང་བུ་གསེར་དང། བཻ་ཌཱུརྱ་ལྟ་བུ་རྣམས་ཀྱིས་ཕན་ཚུན་རྡེག་པར་བྱེད་ལ། དེ་དག་ཡུན་རིང་དུ་  
ཅ་ཅོའི་སྒྲ་དང། ཆུ་ཡན་ལག་བརྒྱད་དང་ལྡན་ཞིང་ཡོན་ཏན་ཐམས་ཅད་དང་ལྡན་པ་ལ་ཡུན་རིང་དུ་རྩེས། བྱའི་ཚོགས་རྣམས་དང་ཡང་ལྷན་ཅིག་རྩེས་ནས། དེ་ནས་ཡང་རྒྱགས་པ་དུ་མ་  
བྱེད་པ། རྒྱགས་པ་ལ་དགའ་བ། རྒྱགས་པ་དོན་དུ་གཉེར་བ། རྒྱགས་པའི་ངོ་བོ་རྒྱགས་པས་ངོམས་མི་མྱོང་བ། ཡུལ་ལ་བརྐམ་པ་དག་ས་རིས་གཞན་དག་ཏུ་འདོང་བར་བྱེད་དེ། ཚལ་  
མེ་ལོང་ཚལ་ཞེས་བྱ་བ་དེར་དོང་ངོ། །དེར་བདག་ཉིད་ཀྱི་གཟུགས་བརྙན་ཆ་བྱད་དང། རྒྱན་བོས་བརྒྱན་པར་གྱུར་པ་མཐོང་སྟེ་བདག་ཉིད་ཀྱིས་གཟུགས་བརྙན་ཡོན་ཏན་སྣ་ཚོགས་  
ཕུན་སུམ་ཚོགས་པ་དེ་ཉེ་བར་མཐོང་ཞིང་མེ་ལོང་གི་དཀྱིལ་འཁོར་སྣ་ཚོགས་སུ་རང་གི་ཡོན་ཏན་ཕུན་སུམ་ཚོགས་པ་དང། ཆ་བྱད་དང། རྒྱན་ཕུན་སུམ་ཚོགས་པ་མཐོང་ངོ། །  
དེར་མཐོང་ནས་དེ་ནས་ཡང་གཟུགས་ཀྱིས་བརྒྱགས་པ་བཅུ་འགྱུར་དུ་འཇུག་སྟེ། གང་གི་ཕྱིར་བུད་མེད་རྒྱགས་པས་སུ་མྱོས་བ་ནི་རྣམ་པ་གསུམ་སྟེ། འདི་ལྟ་སྟེ། གཟུགས་ཀྱིས་རྒྱགས་  
པ་དང། སྐྱེས་པས་རྒྱགས་པ་དང། ང་རྒྱལ་གྱིས་རྒྱགས་པའོ་།དེ་དག་རང་གི་གཟུགས་རྒྱགས་པས་མྱོས་པ་མཐོང་ནས། གཞན་དག་ལ་བུད་མེད་ཀྱི་གྲངས་སུ་ཅུང་ཟད་ཀྱང་མི་  
  
  
༑དེ་ནས་ཡང་མེ་ལོང་གིས་དེ་ལས་གཞན་པ་དུས་ཚིགས་ཐམས་ཅད་ཅེས་བྱ་བའི་ཚལ་དུ་འདོད་པར་བྱེད་དེ། ཚལ་དེ་ན་དུས་ཚིགས་དྲུག་རྟག་ཏུ་ཡོད་ལ་འཁོར་ལོ་བཞིན་ཡོངས་  
སུ་འཁོར་བ་ཡིན་ཏེ། འདི་ལྟ་སྟེ། དགུན་དང། དགུན་སྨད་དང། དཔྱིད་དང། སོས་ཀ་དང། དབྱར་དང། སྟོན་ཏོ། །ཚལ་དེ་ཀུན་ནས་དུས་ཚིགས་དང་མཐུན་པར་ས་རིས་དང། ཚལ་གྱི་  
བྱ་ཁ་དོག་བཟང་པོ་དུ་མ་རྣམས་དང་དུས་ཚིགས་དང་མཐུན་པར་འགྲོ་བ་རྣམས་ཀྱིས་སྡུག་པར་བྱས་པའི་ཚལ་དེར་བདེ་བར་གནས་པར་བྱ་བའི་ཕྱིར་དོང་ངོ། །ཕན་ཚུན་གྲོགས་བྱེད་པ་  
ཕན་ཚུན་འཐབ་མོ་དང་ཕྲག་དོག་གིས་མི་དགའ་བ་མེད་པ། ཕན་ཚུན་འཛེམ་པ་མེད་པ། ཕན་ཚུན་སྡུག་ཅིང་བྱམས་པ། དེ་རྣམས་ཚལ་དེ་མཐོང་ནས་དུས་ཚིགས་གང་ཡིན་པ་དང་  
འདོད་པ་གང་ཡིན་པའི་ཚལ་དེར་དེ་རྣམས་དོང་སྟེ། ཚལ་དེ་ན་དུས་ཚིགས་དང་མཐུན་པར་རྩེ་མོ་བྱེད་དོ། །དུས་ཚིགས་ཀུན་སོ་སོར་བྱུང་བའི་ཚལ་ན་དུས་ཚིགས་སྣ་ཚོགས་སུ་བྱུང་  
བ་རྣམས་ཀྱིས་ཡིད་ལ་རྩེ་བའི་རྣམ་པ་སྐྱེ་བ་ལྷ་མོ་དེ་དག་དང། བྱའི་ཚོགས་དང་ལྷན་ཅིག་ཇི་སྲིད་གཞན་དུ་སྤྲོ་བ་མ་སྐྱེས་པ་དེ་སྲིད་དུ་དགའ་བར་བྱེད། རྩེ་བར་འབྱེད་དོ། །དེ་ནས་ཡང་རྩེ་ཞིང་གནས་  
པ་ཡིད་རབ་ཏུ་དགའ་བ་དེ་དག་ཡང་ལྷའི་རྒྱལ་པོ་བརྒྱ་བྱིན་ག་ལ་བ་དེར་དོང་སྟེ་ཁྱིམ་ཐབ་དེ་མངོན་པར་མཐོང་ནས་ཆོ་ག་སྣ་ཚོགས་ལ་མཁས་པའི་ལྷ་མོ་དེ་རྣམས་ཀྱིས་ཀུན་ནས་ཡོངས་སུ་  
  
  
༄༅། །བསྐོར་ཏེ། བྲོ་གར་བྱེད། དགོད་པར་བྱེད། གླུ་དབྱངས་ལེན་ཏོ། །དེ་ལྟར་ལྷའི་རྒྱལ་པོ་བརྒྱ་བྱིན་གྱི་ཚལ་གཅིག་ལ་ཡོན་ཏན་གྱི་རྣམ་པ་ཕུན་སུམ་ཚོགས་པ་ཡིན་  
ཏེ༑ ལྷའི་རྒྱལ་པོ་བརྒྱ་བྱིན་གྱི་ཚལ་གཅིག་ནི་དེ་ལྟ་བུ་ཡིན་ནོ་།དེ་ནས་ཡང་དགེ་སློང་དེ་ལྷའི་རྒྱལ་པོ་བརྒྱ་བྱིན་གྱི་ཚལ་གཉིས་པ་ལ་རྟོག་པར་བྱེད་དེ། ཚལ་དེ་རྣམ་པ་ནི་དུ་ཡོད། མིང་ནི་  
ཇི་སྐད་བཏགས་ཞིག་གུ་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན། ཚལ་ཀུན་དགའ་ཞེས་བྱ་བ་ཡོད་དེ། ཚལ་དེ་ན་ཡོན་ཏན་དུ་ཡོད་ཅིག་གུ་སྙམ་ནས་དེས་ཐོས་  
པ་ལས་བྱུང་བའི་ཤེས་པས་བརྟགས་ན། འདི་ལྟར་ཚལ་དེ་ནི་ངོ་བོ་ཉིད་ཀྱིས་ཀུན་དགའ་བ་ཡིན་ཏེ། ཚལ་དེ་ན་ལྷ་དང། ལྷ་མོའི་ཚོགས་རབ་ཏུ་དགའ་བས་ནི་ཀུན་ཏུ་གང། ཐམས་  
ཅད་ནས་རྟག་ཏུ་དོག་ཅིང་ཕན་ཚུན་གྱི་གདོང་མཐོན་པོ་གཞན་དང་གཞན་འབྱེས་པ་སྐྱེད་པར་ལྷའི་རྒྱལ་པོ་བརྒྱ་བྱིན་ལྷའི་བུ་མོ་འབུམ་གྱིས་ཡོངས་སུ་བསྐོར་ཏེ། དགའ་སྤྱོད་  
ལ་གནས་པར་བྱ་བའི་ཕྱིར་འགྲོ་བར་བྱེད་དོ། །ལྷའི་དབང་པོ་བརྒྱ་བྱིན་དེ་འགྲོ་བ་ན་སྐྱེད་མོས་ཚལ་དུ་འགྲོ་བའི་ཤིང་རྟ་བརྒྱད་ཁྲི་བཞི་སྟོང་གི་རྒྱུ་བཻ་ཌཱུརྱ་ལས་བྱས་ཤིང་དྲིལ་བུ་  
གཡེར་ཁ་མང་པོ་འཕྱང་བ་ཁ་ཅིག་རྟ་མགོ་བོ་ཛམྦུ་ཆུ་བོའི་གསེར་གྱིས་བརྒྱན་ཅིང། རྩིབ་ལོགས་དངུལ་གྱིས་གཏམས་ལ་རིན་པོ་ཆེ་སྣ་བདུན་གྱིས་མཛེས་པར་བྱས་པས་ཁྲིད་  
  
  
ཁ་ཅིག་ནི་ནམ་མཁའ་ལ་འགྲོ་ཁ་ཅིག་ནི་ས་ལ་འགྲོ་ལ། གླུ་དབྱངས་དང། སིལ་སྙན་དང། རོལ་མོ་རྣམ་པ་སྣ་ཚོགས་ཀྱིས་བསྐོར་བའི་ལྷའི་གཙོ་བོ་དག་  
བཞུགས་ཏེ། བརྒྱ་བྱིན་གྱི་འཁོར་བྱས་ནས་དོང་ངོ། །བལ་གླང་བརྒྱད་ཁྲི་བཞི་སྟོང་གི་ལུས་གསེར་གྱི་དྲ་བས་གཡོགས་ཤིང། ལུས་ལ་དྲི་བུ་གཡེར་ཁ་ནི་འཕྱང། ལུས་ལ་སྟན་ཁྲ་བོ་  
དང། གདིང་བས་ནི་གཡོགས། འགྲམ་པ་ལ་དངུལ་གྱི་ཐིག་ལེ་གསལ་བ་ནི་འཛག་ལྷའི་རོལ་མོའི་གླུ་དབྱངས་དག་ལེན་པ་ན། ལྷའི་གཙོ་བོ་དག་ཞོན་ཏེ། བརྒྱ་བྱིན་གྱི་ངོ་འབའ་ཞིག་ཏུ་  
ལྟ་བས་བརྒྱ་བྱིན་ཡོངས་སུ་བསྐོར་ནས་སྐྱེད་མོས་ཚལ་དུ་འདོང་ངོ། །ལྷ་མོ་བརྒྱད་ཁྲི་བཞི་སྟོང་ཆ་བྱད་དང། རྒྱན་སྣ་ཚོགས་ཐོགས་ཤིང་ཁ་དོག་དང། གཟུགས་སྣ་ཚོགས་སུ་འདུག་པ་  
དག་བརྒྱ་བྱིན་འབའ་ཞིག་ལྟ་ལ། ཁ་ཅིག་ནི་བྲོ་གར་བྱེད། ཁ་ཅིག་ནི་གླུ་ལེན། དེ་དག་གི་ནང་ན་ཁ་ཅིག་ནི་ཡན་ལག་ལྔ་དང་ལྡན་པའི་རོལ་མོ་བྱེད། ཁ་ཅིག་ནི་རྩེད་མོ་སྣ་ཚོགས་  
བྱེད་ཅིང་སྐྱེད་མོས་ཚལ་དུ་དགའ་སྤྱོད་བྱེད་དུ་འདོང་ངོ། །བྲོ་གར་མཁན་ཆ་བྱད་རྣམ་བཞི་དང། གཟུགས་དང། ཆ་བྱད་སྣ་ཚོགས་དང་ལྡན་པ་དག་ཀྱང་བྲོ་གར་བྱེད། རྩེད་མོ་བྱེད་  
ཡོངས་སུ་སྤྱོད་པར་བྱེད་པ་དག་བརྒྱ་བྱིན་གྱི་ངོ་འབའ་ཞིག་ཏུ་ལྟ་ཞིང་སྐྱེད་མོས་ཚལ་ག་ལ་བ་དེར་དགའ་བར་བྱེད་དུ་འདོང་སྟེ་ལྷའི་དབང་པོ་བརྒྱ་བྱིན་བདེ་སོགས་དང་ལྷན་ཅིག་དེ་  
  
  
༄༅། །དག་གི་ནང་དུ་ཞུགས་ནས། ཤིང་རྟ་རྩིབས་བརྒྱ་པ་བཻ་ཌཱུརྱ་དང། གསེར་དང། སྤུག་དང། པདྨ་རཱ་ག་དང། ཨང་རྙིལ་དང། མཐོན་ཀ་ཆེན་  
པོས་བརྒྱན་པའི་ཤིང་རྟ་གང་ཡིན་པ་དེ། ངང་པའི་ལུས་ནི་ཛམྦུ་ཆུ་བོའི་གསེར། རྐང་པ་ནི་བྱུ་རུ། མིག་ནི་རིན་པོ་ཆེ་ཀེ་ཀེ་རུ། ལུས་ནི་པདྨ་རཱ་ག་མཆུ་ནི་བྱུ་རུ། སྒྲོ་ནི་མུ་ཏིག་  
གི་མདོག་ལྟ་བུ་སྟོང་ཕྲག་བརྒྱ་སྙེད་ཀྱིས་ཤིང་རྟ་དེ་འདྲེན་པར་བྱེད་དེ། བརྒྱ་བྱིན་གྱི་ཡིད་ལ་འདོད་པ་བཞིན་དུ་འགྲོ་བར་བྱེད་དོ། །ཤིང་རྟ་མཆོག་དེའི་ནང་ན་བརྒྱ་བྱིན་ལྷའི་རིན་པོ་ཆེ་  
སྣ་ཚོགས་ཀྱིས་བརྒྱན་ཅིང། ཉི་མ་བརྒྱ་བས་ལྷག་པའི་གཟི་དང་ལྡན་པ་བདེ་སོགས་དང་ལྷན་ཅིག་ཏུ་སྐྱེད་མོས་ཚལ་ག་ལ་བ་དེར་འདོང་ངོ། །ལྷ་མོ་ཐམས་ཅད་ཀྱི་ནང་ན་བདེ་སོགས་  
གཟུགས་དང། ཆ་བྱད་དང། རྒྱན་བརྒྱ་འགྱུར་གྱིས་ཕུན་སུམ་ཚོགས་ལ། དེ་རིན་པོ་ཆེས་བརྒྱན་ཏེ་བརྒྱ་སྦྱིན་གྱི་སྟན་ཕྱེད་ལ་འདུག་ནས། སྐྱེད་མོས་ཚལ་ག་ལ་བ་དེར་འདོང་  
ངོ། །སུམ་ཅུ་རྩ་གསུམ་གྱི་ལྷ་དེ་དག་ཐམས་ཅད་དེ་ལྟར་ལྷའི་བདེ་བ་དང་ནི་ལྡན། ལྷའི་སྒྲ་དང། རེག་པ་དང། རོ་དང། གཟུགས་དང། དྲིའི་རེག་པས་མྱོས་ཤིང་ལྷའི་དབང་  
པོ་བརྒྱ་བྱིན་ལྷ་ཀུན་གྱིས་ཡོངས་སུ་བསྐོར་ཏེ། ཚལ་དང། ཉེ་བའི་ཚལ་དག་ཡང་དག་པར་ལྟ་བར་བྱེད་ལ་གསེར་གྱི་ཤིང་རྟའི་ནང་དུ་ཞུགས་ཏེ། བདེ་སོགས་དང་ལྷན་ཅིག་སྔ་མ་  
  
  
།ལྷའི་བདག་པོ་དེ་བདེ་བ་རྣམ་པ་བརྒྱ་སྟོང་ཕྲག་དུ་མ་དག་ཉེ་བར་སྤྱོད་པ་ན། ཤིང་རྟ་དང། གླང་པོ་ཆེ་དང། ལྷ་དང། ལྷའི་བློན་པོ་  
གླུ་དང། སིལ་སྙན་དང། དབྱངས་དང། རོལ་མོའི་སྒྲ་རྣམས་ཀྱིས་མངོན་པར་མཆོད་ཅིང་ཀུན་དགའི་ཚལ་ག་ལ་བ་དེར་གནས་པར་བྱ་བའི་དོན་དུ་འདོང་ངོ། །བརྒྱ་བྱིན་དེ་ལྟར་འགྲོ་  
བ་ན་གང་དེའི་ཚལ་དེ་ན་ལྷ་མོ་སྒེག་མོ་འཁོད་པ་དེ་དག་གིས་གླུ་དང། རོལ་མོའི་སྒྲ་དང། སིལ་སྙན་སྣ་ཚོགས་ཐོས་པ་དེ་དག་ལྷ་གཞན་རྣམས་དང་ལྷན་ཅིག་ཏུ་དེ་ཐོས་ཏེ་ཡིད་རབ་  
ཏུ་དགའ་ནས་རྒྱུག་པར་བྱེད་དོ། །དེ་དག་ལག་ན་པདྨ་ཐོགས་ཤིང་སིལ་སྙན་སྣ་ཚོགས་དང། གླུ་དབྱངས་ཉེ་བར་ལེན་ལ་ཚལ་དེ་ནས་འབྱུང་བར་བྱེད་དོ། །དེ་ནས་ལྷའི་དབང་པོ་བརྒྱ་བྱིན་  
གྱིས་དེ་དག་མཐོང་ནས་རང་གི་ལྷ་དག་ལ་སྨྲས་པ། ཀྱེ། ལྷ་རྣམས། ལྷ་མོ་འདི་དག་ནི་ཀུན་དགའི་ཚལ་ནས་ང་མཐོང་སྟེ་བསུར་འོངས་ལ། སིལ་སྙན་དང། རོལ་མོའི་སྒྲ་བྱུང་བ་དང་  
གཞན་ཡང། རིན་པོ་ཆེའི་ཆ་བྱད་དང། གཟུགས་རྣམ་པ་དུ་མ་ཡོད་པ་དེ་དག་ལ་ལྷ་རྣམས་ལྟོས། གང་ལྷ་མོ་དེ་དག་དང་བདག་ཅག་ལྷན་ཅིག་ལྷའི་ཚལ་སྐྱེད་མོས་ཚལ་དུ་རྩེ་ཞིང་དགའ་  
སྤྱོད་བྱེད་དུ་འདོང་ངོ། །དེ་ནས་ལྷའི་དབང་པོ་བརྒྱ་བྱིན་གྱིས་ཚིག་དེ་ཐོས་ནས་ལྷ་རྣམས་ཀྱིས་འདི་སྐད་ཅེས་སྨྲས་སོ། །ལྷའི་དབང་པོ། ལྷ་མོ་འདི་དག་ཐམས་ཅད་ནི་ཁྱོད་ཀྱི་ལགས་ཏེ་  
  
  
༄༅། །སྐྱབས་ཁྱོད་ལགས་རྟེན་ཁྱོད་ལགས། མགོན་ཁྱོད་ལགས་སོ་།དེ་ནས་ལྷའི་དབང་པོ་བརྒྱ་བྱིན་གྱིས་ཚིག་འདི་སྐད་ཅེས་སྨྲས་སོ། །འདི་དག་གི་  
གཙོ་བོ་ནི་ང་མ་ཡིན་ཏེ། རྟེན་ང་མ་ཡིན། སྐྱབས་ང་མ་ཡིན། འདི་དག་ནི་ངའི་མ་ཡིན་ནོ། །འདི་དག་ལས་ཀྱི་མཐུས་རབ་ཏུ་རྒྱུག་པ་ཡིན་ཏེ། བདག་པོ་ལས་ཡིན། རྟེན་ལས་  
ཡིན༑ རྟོན་པ་ལས་ཡིན་ཏེ། ལས་ངན་པ་དང། འབྲིང་དང། བཟང་པོ་གང་ཡིན་པ་དེ་དག་གིས་དེ་ལྟར་འགྱུར་ལ། ལས་ཀྱི་དབང་དེ་དག་གིས་ངན་པ་དང། འབྲིང་དང། བཟང་  
པོར་བྱས་པ་ཡིན་གྱི་ངའི་མཐུ་ནི་མ་ཡིན་ནོ། །དེ་ནས་དེའི་ཚེ་འདི་ལྟར་ལྷ་རྣམས་ཀྱི་དབང་པོས་ཚིགས་སུ་བཅད་དེ་སྨྲས་པ། ལས་ངན་པས་ནི་ལུས་ཅན་རྣམས། །འགྲོ་བ་དག་ནི་  
དྲན་པར་འགྱུར། །འབྲིང་དག་གིས་ནི་འབྲིང་དུ་མཐོང། །དེ་བས་བཟང་བ་མི་རྣམས་སོ། །གང་གིས་གང་དུ་གང་གི་ཚེ། །གང་བྱས་ལས་ནི་རྗེས་མྱོང་བ། །དེ་ཡིས་དེར་ནི་དེ་ཡི་ཚེ། །  
ལས་དེ་ལུས་ལ་རྣམ་སྨིན་འགྱུར། །ལྷ་ཁང་འོད་ཀྱི་ཕྲེང་བ་ཅན་།བདེ་བའི་རྣམ་པས་རྩེ་བྱེད་པ། །དེ་ནི་དགེ་བའི་འབྲས་བུར་མཐོང། །ཁྱད་པར་དུ་ནི་དྲི་མ་མེད། །མི་ནི་ལས་དག་གང་  
བྱེད་པ། །དགེ་བའམ་ཡང་ན་མི་དགེ་བྱེད། །དེ་ཡི་འབྲས་བུ་དེ་ཚེ་མཐོང། །བདེ་འམ་ཡང་ན་མི་བདེར་འགྱུར། །བདེ་བའི་རྣམ་པ་འདི་རྣམས་ཀྱིས། །ལྷ་དག་དུ་མར་རྩེ་བ་གང། །དེ་  
  
  
།རྒྱུ་དེ་སྔོན་ནི་བྱས་པ་ཡིན། །དེ་ནས་ལྷ་དེ་རྣམས་ཀྱིས་བརྒྱ་བྱིན་དེའི་ཁ་ནས་ཚིགས་བཅད་དེ་དག་ཐོས་ཏེ་རྗེས་སུ་ཡི་རང་ལ་སྤྱི་བོས་བླངས་ནས། ཡང་སྐྱེད་མོས་ཚལ་དུ་  
གནས་པར་བྱ་བའི་ཕྱིར། སྐྱེད་མོས་ཚལ་ག་ལ་བ་དེར་འདོང་ངོ་།དེ་ནས་ལྷ་མོ་སྟོང་ངམ། སྟོང་ཕྲག་བརྒྱ་དེ་དག་སོ་སོའི་ལག་པ་པདྨས་བྲེལ་ཅིང། ཆ་བྱད་དང། གཟུགས་དང། རྒྱན་  
སྣ་ཚོགས་ཐོགས་པ་ཡིན་ཏེ། འདི་ལྟར་ལྷ་མོ་དེ་དག་ཕན་ཚུན་སོ་སོ་ན་ཆ་བྱད་དང། གཟུགས་དང། འགྲོས་དང། གླུ་དབྱངས་དང། རོལ་མོ་བྱེད་པ་དག་མི་འདྲ་བ་ཡིན་ནོ། །དེ་ལྟར་  
དགེ་བའི་ལས་དུ་མས་སྤྲུལ་པའི་ལྷ་མོ་བྲྒྱའམ། སྟོང་དེ་དག་ཤིན་ཏུ་མཁས་པས་སྤྲུལ་པ་ཡིན་ནོ། །དེ་ནས་དེ་དག་ཐམས་ཅད་ལྷའི་དབང་པོ་བརྒྱ་བྱིན་ག་ལ་བ་དེར་ལོགས་སུ་ཕྱོགས་  
ཤིང་བྲོ་གར་བྱེད་ལ། ཀུན་དགའི་ཚལ་དེ་ག་ལ་བ་དེར་འདོང་བར་བྱེད་དོ། །ཚལ་དེར་སྔར་འཇུག་པ་ན་དངུལ་གྱི་ཤིང་ལྗོན་པ་རྣམས་དང། དངུལ་གྱི་འདབ་མ་དང། དངུལ་གྱིས་  
གཞི་དང། དངུལ་གྱི་མདོག་ལྟ་བུ་རྣམས་ཀྱིས་མཛེས་པར་བྱས་པ་བྱ་ཐམས་ཅད་ཀྱང་དངུལ་གྱི་བྱ་སྟེ། བྱའི་ཚོགས་ཀྱི་རྣམ་པས་ཀུན་ཏུ་གང་ལ། སྒྲ་རྣམ་པ་སྣ་ཚོགས་འབྱིན་  
པས་མཛེས་པར་བྱས་པ་དང་པོ་ཉིད་དུ་ལྷའི་དབང་པོ་བརྒྱ་བྱིན་ཞབས་འབྲིང་བ་དང་ལྷན་ཅིག་འཇུག་པར་བྱེད་དོ། །དེ་འཇུག་པ་ན་རིན་པོ་ཆེ་རྣམ་པ་སྣ་ཚོགས་ཀྱིས་བརྒྱན་པའི་  
  
  
༄༅། །འོད་དང། ཚལ་དངུལ་གྱིས་བརྒྱན་པའི་འོད་གང་ཡིན་པའི་འོད་གཉིས་པོ་དེ་དག་ཕན་ཚུན་འཁྲིལ་བ་ལྟ་བུར་འབྱུང་ཞིང་འོད་དག་གིས་ནམ་མཁའ་བརྒྱན་  
པ་ལྟ་བུར་ཡང་འབྱུང་ངོ། །བརྒྱ་བྱིན་དེའང་ཡིད་རབ་ཏུ་དགའ་ལ། ལྷ་མོ་དེ་དག་སོ་སོའི་གླུ་ཤིན་ཏུ་སྙན་ཅིང་སྙོམས་པ་ལེན་ཏེ། སིལ་སྙན་ཡན་ལག་ལྔ་དང་ལྡན་པར་ཕྱད་པར་  
བྱེད་དོ། །ཤིང་རྟ་བརྒྱད་ཁྲི་བཞི་སྟོང་དང། དེ་བཞིན་དུ་གླང་པོ་ཆེ་བརྒྱད་ཁྲི་བཞི་སྟོང་རྣམས་ཀྱང་སྔ་མ་བཞིན་ཏེ་ནོར་བུ་དང། དྲིལ་བུ་གཡེར་ཁ་དང། གླིང་བུའི་སྒྲ་རྣམས་ཐོས་  
ནས༑ ལྷ་མོ་སྟོང་ཕྲག་དུ་མ་རྣམས་ཀྱིས་བསྟོད་ཅིང་ལྷ་མོ་འབུམ་ཕྲག་དགུ་བཅུ་རྩ་དགུས་ཡོངས་སུ་བསྐོར་བ་ཡིན་ཏེ། སུམ་ཅུ་རྩ་གསུམ་གྱི་དབང་ཕྱུག་གི་ལུས་དང། སེམས་  
ཀྱི་བདེ་བ་གང་ཡིན་པ་དེ་ནི་དཔེ་བྱ་བར་སླ་བ་མ་ཡིན་ནོ། །དེ་ཅིའི་ཕྱིར་ཞེ་ན། སུམ་ཅུ་རྩ་གསུམ་གྱི་དབང་ཕྱུག་གི་ལྷའི་གནས་པ་དང། ཁ་ཟས་ཀྱི་བདེ་བ་དེ་ནི་གཞན་དང་མི་འདྲའོ། །  
དེ་ནས་ལྷའི་དབང་པོ་བརྒྱ་བྱིན་ལྷའི་འདོད་པའི་ཡོན་ཏན་ལྔ་འབྱོར་བའི་དངུལ་གྱི་ཚལ་དེའི་ནང་དུ་ཞུགས་ནས། ལྷའི་ཚོགས་དང། ལྷ་མོའི་ཚོགས་ཐམས་ཅད་དང་བཅས་པ་ཡུན་  
རིང་དུ་རྩེ་བར་བྱེད། ཡོངས་སུ་སྤྱོད་པར་བྱེད་དེ། ཡུལ་གྱི་བདེ་བ་དེས་མཆོག་ཏུ་བདེའོ། །དེ་ནས་ཡང་ལྷའི་དབང་པོ་བརྒྱ་བྱིན་རྩེ་ཞིང་གནས་པའི་དོན་དུའང་ལྷ་མོའི་ཚོགས་  
  
  
ཤིང་རྟ་དང། གླང་པོ་ཆེ་རྣམས་དང་བཅས་པ་སྔ་མ་བཞིན་ཚལ་དེ་ག་ལ་བ་དེར་འདོང་ངོ། །དེར་ཕྱིན་ནས་གསེར་གྱི་ཚལ་གཉིས་པ་གསེར་བཙོ་མའི་ཁ་དོག་ལྟ་བུ་དང། དེ་  
བཞིན་དུ་འབྲས་བུ་རྣམས་ཀྱིས་མཛེས་པར་བྱས་པ་མཐོང་ངོ། །མི་ལྔའི་ཞེང་གི་ཚད་ཙམ་གྱི་འབྲས་བུ་རོ་སྦྲང་རྩི་ལྟར་མངར་ལ་དྲིའི་རྣམ་པ་ཕུན་སུམ་ཚོགས་པའི་འབྲས་བུ་དེ་གང་ཟོས་ན་  
ཤིན་ཏུ་དྲེགས་པ་སྐྱེ་བར་འགྱུར་བ་མཐོང་ནས་ཡལ་ག་བཀུག་སྟེ་འབྲས་བུ་དེ་དག་གླང་པོ་ཆེ་རྣམས་ཀྱིས་ཟ་བར་བྱེད་དོ། །དེ་ནས་འབྲས་བུ་ཟོས་པའི་གླང་ཆེ་དེ་དག་མྱོས་ཏེ་འགྱིང་ཞིང་འགྲོ་བ་རྣམས་  
ཇི་ལྟར་ལྷ་རྣམས་ཀྱང། ཀྱེ༑ ཨེ་མ་གླང་པོ་ཆེ་མྱོས་ཤིང་འགྱིང་ལ་འགྲོ་བ་རྣམས་འབྲས་བུའི་རོ་ཐམས་ཅད་ཟོས་ནས་མྱོས་ཏེ་རབ་ཏུ་གར་བྱེད་པ་ངོ་མཚར་དུ་བྱེད་པ་དེ་ལྟར་སིལ་སྙན་  
གྱི་སྒྲ་དེས་ལྷན་ཅིག་གར་བྱེད་དོ། །དེ་བཞིན་དུ་གསེར་གྱི་ཚལ་དེ་ན་བྱའི་ཚོགས་དུ་མ་སྒྲ་འབྱིན་ལ། ཚལ་དེ་ན་བྱ་དངུལ་གྱི་ཁ་དོག་ཅན་དེ་དག་དེ་རྣམས་ལ་ཆགས་ཤིང་འདུག་པས་ཤིན་  
ཏུ་མཛེས་པར་བྱས་སོ། །ལྷའི་དབང་པོ་བརྒྱ་བྱིན་ཡང་ལྷ་མོ་དེ་དག་དང་ལྷན་ཅིག། ལྷ་དེ་དག་དང་ཡང་ལྷན་ཅིག་ལྷའི་བུ་མོ་བདེ་སོགས་དང་ཡང་བདག་ཉིད་ལྷན་ཅིག་ཏུ་དགའ་བར་བྱེད་  
ཡོངས་སུ་སྤྱོད་པར་བྱེད། རྩེ་བར་བྱེད། ཚིམ་པར་བྱེད་དོ། །ལྷ་དེ་དག་ཀྱང་རང་གི་སླས་རྣམས་ཀྱི་ནང་ན་དགའ་བར་བྱེད། ཡོངས་སུ་སྤྱོད་པར་བྱེད། གླུ་དབྱངས་ལེན། བྲོ་གར་བྱེད་  
  
  
༄༅། །དགོད་པར་བྱེད་དེ། ལེགས་པ་བྱས་པའི་ལྷ་རྣམས་ཕན་ཚུན་ཕྲག་དོག་དང། སེར་སྣ་དག་མེད་པར་རྩེད་མོ་བྱེད་དོ། །དེ་ནས་གསེར་གྱི་ཚལ་དེའི་ནང་ན་ཆུ་  
བསིལ་བ་ཞེས་བྱ་བའི་རྫིང་བུ་གཉིས་པ་ཡོད་དེ། དེ་འང་གསེར་དང། བཻ་ཌཱུརྱའི་པདྨ་རྣམས་ཀྱིས་བཀྲ་བར་བརྒྱན་པ་ཡིན་ལ་སུམ་ཅུ་རྩ་གསུམ་ན་གནས་པའི་ལྷ་རྣམས་དང་  
ལྷའི་མདུན་ས་ཆོས་བཟང་ན་གནས་པ་བརྒྱ་བྱིན་གྱི་སྔོན་དུ་འགྲོ་བ་གང་ཡིན་པ་དེ་དག་གིས་ཡོངས་སུ་བསྐོར་ཏེ། རྫིང་དེ་དག་གི་འགྲམ་ན་ལྷ་མོའི་ཚོགས་རྣམས་དང་ལྷན་  
ཅིག་སིལ་སྙན་ཡན་ལག་ལྔ་དང་ལྡན་པ་རྣམས་ཀྱིས་རྩེ་བར་བྱེད་དེ། ཡོངས་སུ་སྤྱོད་པར་བྱེད་དོ། །དེ་ནས་ཡང་ཁང་པ་ཆོས་བཟང་གི་ནང་དུ་ལྷ་འཁོད་པ་དེ་དག་ཚལ་ཀུན་  
དགའ་ག་ལ་བ་དེར་འདོང་ངོ། །ཚལ་དེའི་ནང་ན་བཻ་ཌཱུརྱའི་ཤིང་ལྗོན་པས་མཛེས་པར་བྱས་ཤིང། གསེར་གྱི་མདོག་གི་འབྲས་བུས་བརྒྱན་པ་ཡིན་ལ། ལྷའི་འབྲས་བུ་དེ་དག་  
གི་ནང་དུ་ཁུ་བ་ཞིམ་པོས་ཇི་ལྟར་གང་བ་ནི་ཛམྦུའི་གླིང་ན་ཌི་ཀེརྱ་དང། པ་ན་ས་བཞིན་ནོ། །ཤུན་པ་སྲ་བའི་ནང་ན་འབྲས་བུ་མངར་བ་ཞེས་བྱ་བ་དྲི་ཞིམ་ལ། མདོག་བཟང་  
པོ་མང་བ་ཡོད་དེ། དེ་ནས་ལྷ་དེ་དག་གི་འབྲས་བུ་དེ་བླངས་ནས་གཤེགས་ཏེ་འཐུང་ངོ། །སྦྲང་རྩི་བས་ལྷག་པའི་རོ་ཡོད་པ་འཐུངས་ནས་ཀྱང་མྱོས་པའི་ཉེས་པ་དང་  
  
  
།དེ་ནས་ལྷ་དག་མྱོས་པ་རྣམ་པ་གསུམ་གྱིས་མྱོས་པར་འགྱུར་ཏེ། འདི་ལྟ་སྟེ། བུད་མེད་ཀྱིས་མྱོས་པ་དང་འབྲས་བུའི་ཁུ་བས་མྱོས་པ་དང། ལྷའི་འདོད་པའི་  
ཡོན་ཏན་ལྔ་རྣམས་ཀྱིས་མྱོས་པ་ཡིན་ཏེ། དེ་ལྟར་ལྷ་རྣམས་ལྷ་མོའི་ཚོགས་དག་དང་ལྷན་ཅིག་མྱོས་པ་རྣམ་པ་གསུམ་གྱིས་མྱོས་སོ་།ལྷའི་དབང་པོ་བརྒྱ་བྱིན་ཡང་བརྒྱ་བྱིན་གྱིས་མདུན་  
དུ་འགྲོ་བ་དང་ལྷན་ཅིག་བདུད་རྩིལ་ཟ་སྟེ། རང་གི་ལས་ཀྱི་འབྲས་བུ་ཚོང་པ་ལྟ་བུས་བསྒྲུབས་པའི་བདུད་རྩི་དེ་བླངས་ནས་ཟ་བར་བྱེད་དོ། །བརྒྱ་བྱིན་ལྷའི་ཚོགས་དང་བཅས་པ་ཐམས་  
ཅད་ཀྱིས་ཡོངས་སུ་བསྐོར་ནས་ཡུལ་ནས་ཡུལ། གནས་ནས་གནས་སུ་སོང་སྟེ། དགའ་བར་བྱེད། རྩེ་བར་བྱེད། ཡོངས་སུ་སྤྱོད་པར་བྱེད་དོ་།བཻ་ཌཱུརྱའི་ཚལ་དེ་དག་ཐམས་  
ཅད་བྱ་དང། བུང་བ་དང། དྲིལ་བུ་གཡེར་ཁ་དང། རོ་སྣ་ཚོགས་དག་གིས་ཉམས་དགའ་བ་ཡིན་ཏེ། ཚལ་དེར་ཡུན་རིང་དུ་དགའ་བར་བྱས་སོ། །དེ་ནས་ཡང་ལྷའི་དབང་པོ་བརྒྱ་  
བྱིན་ལྷའི་ཚོགས་དེ་དག་ཉིད་དང། ལྷའི་མདུན་ས་ཆོས་བཟང་དུ་འཇུག་པར་བྱེད་དོ། །དེ་ནས་ཡང་ལྷའི་མདུན་ས་ཆོས་བཟང་ན་ལྷའི་ཚལ་གསུམ་པ་དཔེ་མེད་པ་ཞེས་བྱ་བ་ཡོད་  
དེ༑ ཚལ་ངོ་བོ་ཉིད་ཀྱིས་དཔེ་མེད་པ་གང་ཡིན་པ་དེར་ལྷའི་རྒྱལ་པོ་བརྒྱ་བྱིན་གྱི་བུ་ལྔ་བརྒྱ་རང་གི་སླས་ཀྱིས་ཡོངས་སུ་བསྐོར་ནས་རྩེ་བར་བྱེད། ཡོངས་སུ་སྤྱོད་པར་བྱེད་དེ། འདི་  
  
  
༄༅། །དག་ནི་འབྱོར་བ་ཡིན་ནོ། །དེའི་འོག་ཏུ་རྒྱས་པ་ནི། འདི་ལྟ་སྟེ། ལྷའི་དབང་པོ་བརྒྱ་བྱིན་གྱི་བུ་དེ་དག་འདི་ལྟ་བུ་ཡིན་ཏེ། ཐམས་ཅད་ཆོས་དང་ལྡན་ཞིང་  
ཆོས་ཀྱི་རྗེས་སུ་འཇུག་པ། ཐམས་ཅད་ཡང་དག་པའི་ལྟ་བ་དང་ལྡན་པ། ཡང་དག་པའི་ལྟ་བ་སྔར་བླངས་པའི་ལྷ་རྣམས་ལྷ་དང། ལྷ་མ་ཡིན་ལས་རྣམ་པར་རྒྱལ་བ་འཐོབ་པ་  
ཐམས་ཅད་མར་འཛིན་པ། ཕར་འཛིན་པ། དགེ་སྦྱོང་དུ་འཛིན་པ་བྲམ་ཟེར་འཛིན་པ། ཕན་ཚུན་ཡིད་མཐུན་པར་གྱུར་པ་ཡིན་ལ་དེ་དག་རེས་འགའ་འདི་སྙམ་དུ་འདི་ལྟར་  
བདག་ཅག་ངེས་པར་སྐྱེད་མོས་ཚལ་དཔེ་མེད་པ་ཞེས་བྱ་བ་དེར་དགའ་སྤྱོད་བྱེད་དུ་བདག་ཅག་ལྷ་མོའི་ཚོགས་དང་བཅས་པས་ཡོངས་སུ་བསྐོར་ཏེ་འདོང་བར་བྱའོ་སྙམ་མོ། །  
དེ་ལྟར་དེ་དག་ཐམས་ཅད་བསམས་ནས་སྐྱེད་མོས་ཚལ་དཔེ་མེད་པ་ག་ལ་བ་དེར་འདོང་ངོ། །དེ་ལྟར་ལྷའི་བུ་རེ་རེ་དག་གི་ལྷ་མོ་བྱེ་བ་ཡོད་པ་དེ་དག་གཟུགས་དང། ལང་  
ཚོ་ཕུན་སུམ་ཚོགས་པ། ཕན་ཚུན་གྱི་བྱ་བ་གཅིག་པུ་ནི་རྒྱགས་པར་གནས་པ། རྒྱགས་པ་ལྷུར་བྱེད་པ་ལྟ་བུ་མཐུན་པ་ཡིན་ཏེ། ལྷའི་དབང་པོ་བརྒྱ་བྱིན་ག་ལ་བ་དེར་དོང་  
ནས། ལྷ། འདི་ལྟར་བདག་ཅག་སྐྱེད་མོས་ཚལ་དེར་གནས་པར་བགྱི་བའི་སླད་དུ་སྐྱེད་མོས་ཚལ་དཔེ་མ་མཆིས་པར་མཆི་བར་བགྱིའོ། །ལྷ་སྐྱེད་མོས་ཚལ་དཔེ་མ་མཆིས་  
  
  
གཤེགས་པ་ནི་འོས་པ་ལགས་ན་དགོངས་སུ་གསོལ། བརྒྱ་བྱིན་གྱིས་སྨྲས་པ། དེ་ལྟ་མ་ཡིན་ནོ། །སྐྱེད་མོས་  
ཚལ་གྱི་དགའ་སྤྱོད་ནི་ངས་བྱས་ཟིན་ཏེ། ཆོས་ཀྱི་རྗེས་སུ་ཆོས་བསྒྲུབས་པ་དང། འདུན་པ་སྔོན་དུ་བཏང་བའི་ཕྱིར་བདག་ཅག་གི་དོན་རྗེས་སུ་བསྒྲུབ་པར་བྱའོ། །ངས་ནི་ལྷ་རྣམས་  
ཀྱི་བག་ཡོད་པས་སྐྱེད་མོས་ཚལ་དུ་དགའ་སྤྱོད་བྱས་ནས་སླར་འོངས་པ་ཡིན་ནོ། །ལྷ་རྣམས་ནི་བག་མེད་པའི་ཉེས་པས་ཉོན་མོངས་པ་ཡིན་ཏེ། དེ་ལྟར་བག་ཡོད་པར་བྱ་ཞིང་  
དེ་ལྟ་བས་ན་བག་མེད་པའི་ཉེས་པའི་དུག་མི་བཟད་པ་སྤོངས་ཤིག་ཅེས་སྨྲས་སོ། །འདིར་ཚིགས་སུ་བཅད་པ། བག་ཡོད་བདུད་རྩིའི་གནས་ཡིན་ཏེ། །བག་མེད་འཆི་བའི་གནས་  
ཡིན་ནོ། །བག་ཡོད་འཆི་བར་མི་འགྱུར་ཏེ། །བག་མེད་པ་ནི་རྟག་ཏུ་འཆི། །བག་ཡོད་འཆི་མེད་གཞི་ཡིན་ཏེ། །བག་མེད་པ་ནི་འཆི་བའི་གཞི། །བུ་དག་བདག་ནི་བག་ཡོད་པས།།  
ལྷ་རྣམས་ཀྱི་ནི་གཙོ་བོར་གྱུར། །དེ་ནི་བདག་སྟེ་བདེ་གཤེགས་བཀའ་།བུ་དག་བདག་གིས་བསྒྲུབ་པར་བྱ། །བདག་གིས་སྡོམ་བརྩོན་ཅན་གྱི་བཀའ། །ནམ་ཡང་འདའ་བ་མི་  
བྱ་སྟེ། །ཐུབ་པའི་བཀའ་ལས་འདའ་བ་གང། །འདོད་པ་ཡིས་ནི་རྨོངས་པ་ཡིན། །སྡུག་བསྔལ་དེ་ལས་ཐར་མེད་དེ། །རྟག་ཏུ་སྡུག་བསྔལ་རྗེས་སུ་འགྲོ་ད་ལྟར་ལྷའི་དབང་  
  
  
༄༅། །པོ་དེས་བུ་དེ་དག་ལ་བསྒོ་ནས། རང་གི་གནས་ལྷའི་མདུན་ས་ཆོས་བཟང་དུ་ཞུགས་སོ། །དེ་ནས་བརྒྱ་བྱིན་གྱི་བུ་ཡིད་རབ་ཏུ་དགའ་ཞིང་ཕན་  
ཚུན་ནང་མཐུན་པ་རྣམས་རང་གི་གནས་ལྷའི་གསེར་བཟང་པོ་ལས་བྱས་ཤིང་རྒྱན་གྱིས་བརྒྱན་པ། གླུ་དབྱངས་དང། རོལ་མོའི་སྒྲ་འབྱིན་པ། རྣམ་པ་སྣ་ཚོགས་ཕན་ཚུན་བརྒྱན་  
པའི་བརྒྱ་བྱིན་གྱི་གནས་ག་ལ་བ་དེར་འཇུག་གོ་ཞུགས་ནས་ཀྱང་འདི་ལྟར་བདག་ཅག་ནི་སྐྱེད་མོས་ཚལ་དུ་དགའ་སྤྱོད་བྱ་བའི་ཕྱིར་སྐྱེད་མོས་ཚལ་དཔེ་མེད་པར་དགའ་  
སྤྱོད་བྱེད་དུ་འདོང་ངོ་ཞེས་སྨྲས་སོ། །དེ་ནས་ལྷའི་བུ་གཞོན་ནུ་བདུན་ཁྲི་དག་ཁ་ཅིག་ནི་གསེར་གྱི་རྟ་ལ་ཞོན། ཁ་ཅིག་ནི་ལྷའི་བྱའི་སྟེང་དུ་ཞོན། ལྷ་མོ་དག་རྗེས་སུ་འགྲོ་ཞིང་  
ལྷ་མོ་ཁ་ཅིག་ནམ་མཁའ་ལ་འགྲོ་ཁ་ཅིག་ལྷ་མོ་དང། ལྷའི་ཚོགས་ཀྱིས་ཡོངས་སུ་བསྐོར་ཏེ། པདྨ་མཆོག་གི་ནང་ནས་འགྲོ་ལ་བདེ་བ་མཆོག་རྗེས་སུ་མྱོང་ཞིང། རོལ་མོ་  
དང། གླུ་དབྱངས་ལེན་པ་དག་དང་ལྷན་ཅིག་ཚལ་དཔེ་མེད་པ་ག་ལ་བ་དེར་འདོང་བར་བྱེད་དོ། །དེ་ནས་བརྒྱ་བྱིན་གྱི་བུ་དེ་རྣམས་ཀྱི་ལུས་ལྷའི་ཕྲེང་བས་བརྒྱན་ཅིང་ལྷའི་  
ཙནྡན་གྱིས་བསྐུས་ཏེ། རང་གི་འོད་ཁ་ཅིག་ནི་ཉི་མའི་འོད་དང་འདྲ། ཁ་ཅིག་ནི་ཟླ་བའི་འོད་དང་འདྲ། ཁ་ཅིག་གཟའ་དང། སྐར་མའི་འོད་དང་འདྲ་སྟེ། ཇི་ལྟར་ལས་དག་  
  
  
སྐྱེད་མོས་ཚལ་ཤིན་ཏུ་གང་བ་དཔེ་མེད་པ་ག་ལ་བ་དེར་འདོང་བར་བྱེད་དེ། གཅིག་ལ་གཅིག་ལེགས་པར་བྱ་བ་ལ་གཞོལ་ཞིང་སྡུག་པ་ལྷའི་ཡུལ་  
དག་ཉེ་བར་སྤྱོད་བཞིན་དུ་ཚལ་དེར་ཞུགས་སོ། །ཚལ་དེའང་ངོ་བོ་ཉིད་ཀྱིས་དཔེ་མེད་པ་ཡིན་ཏེ། དེའི་ཕྱོགས་འགའ་ཁོ་ན་ཞིག་དཔེར་གཟུང་ཞིང་བྱ་ན་ཚལ་དེར་ཞུགས་ན་  
དེའི་ཚེ་དྲིའི་རྣམ་པ་དཔེ་མེད་པ་རབ་ཏུ་ལྡང་སྟེ། གང་ཙནྡན་ས་མཆོག་གི་དྲི་གཞན་བཅུ་དྲུག་གི་ཆར་ཡང་མི་ཕོད་དོ། །དེ་ལྟར་དྲི་དེ་ཡིད་དུ་འོང་སྟེ། རྣམས་པ་གང་ཡིན་  
པ་དེའང་བདེ་བ་དང་ལྡན་པའི་རྣམ་པ་དེ་ལྟ་བུ་ཡིན་ནོ། །དེར་དེ་དག་ཕན་ཚུན་ངོ་མཚར་སྐྱེ་བར་འགྱུར་ཏེ། བདག་ཅག་གི་བདེ་བ་མ་ཡིན་ནོ་སྙམ་ནས་སྐོམ་འཐུངས་ཏེ་ཚལ་དེར་  
ཞུགས་སོ། །དེ་ནས་ཞུགས་པ་དང། ཚལ་དེ་དག་གི་དང་པོ་བསྟན་པ་ན་དགེ་བའི་ལས་འབད་པ་དག་གིས་བསྐྱེད་པའི་ཤིང་ལྗོན་པའི་ཆ་སྡུག་པ་ཡིན་ཏེ། ཚལ་དེ་ན་ཤིང་ལྗོན་  
པའི་སྡོང་པོ་རྣམས་ཀྱི་ཆ་སྡུག་པར་བྱས་པ་ཡིན་ནོ། །དེ་དག་བརྒྱ་ཙམ་ནི་བཻ་ཌཱུརྱ་ལས་བྱས། བརྒྱ་ཙམ་ནི་གསེར་ལས་བྱས་བརྒྱ་ཙམ་ནི་དངུལ་ལས་བྱས། བརྒྱ་ཙམ་ནི་ཤེལ་  
ལས་བྱས་པ་ཡིན་ཏེ། དེ་ལྟར་དེའི་ཚེ་ཤིང་ལྗོན་པ་རྣམས་ཀྱི་སྡོང་པོ་སྣ་ཚོགས་ཡིན་ནོ། །འདི་ལྟ་སྟེ། དཔེར་ན། ཛམྦུའི་གླིང་ན་རི་མོ་བྲིས་པའི་ངོས་སྡུག་པ་དེ་བཞིན་དུ་  
  
  
༄༅། །ཤིང་ལྗོན་པ་སྣ་ཚོགས་དེ་དག་སྡུག་པ་ཡིན་ནོ། །ཤིང་ལྗོན་པ་སྡུག་པ་དེ་རྣམས་ཀྱི་རྣམ་པ་དུ་མ་དང། ཁ་དོག་དུ་མ་དང། གཟུགས་དུ་མ་དང་  
དབྱིབས་དུ་མ་ཡོད་པ་དེ་དག་ལྷའི་བུ་མེ་ལོང་གི་ངོས་ལྟར་དྲི་མ་མེད་པ་དེ་དག་གིས་མཐོང་ནས། དེ་ནས་ཡང་ལྟ་བ་སྐྱེད་ཅིང་ཀུན་ཏུ་རྒྱུ་བ་འབུམ་ཕྲག་དུ་མ་དང། ཀུན་ནས་རབ་ཏུ་  
དགའ་ཞིང་ལྷ་མོའི་ཚོགས་ཀྱིས་གང་བ། རོལ་མོ་དང། སིལ་སྙན་གྱི་སྒྲ་འབྱིན་པའི་རྣམ་པ་རབ་ཏུ་དགའ་བའི་ཡིད་ཀྱིས་སྐྱེད་མོས་ཚལ་དུ་ཡུན་རིང་དུ་བདེ་བར་བྱ་བའི་ཕྱིར་  
ཚལ་དཔེ་མེད་པ་དེ་ག་ལ་བ་དེར་འདོང་བར་བྱེད་དོ། །དེ་ལྟར་དེར་ཞུགས་པ་དང་ལྷའི་བྱའི་ཚོགས་དེ་དག་སྒྲོ་ནི་གསེར། ལྟོ་ནི་བཻ་ཌཱུརྱ། རྐང་པ་ནི་བྱུ་རུ། རྒྱབ་ནི་དངུལ། མིག་  
ནི་རིན་པོ་ཆེ་ཀེ་ཀེ་རུ་སྟེ། ཤིན་ཏུ་རྣར་སྙན་པའི་རྣམ་པ་དེ་དག་གི་སྒྲ་འབྱིན་པར་བྱེད་དོ། །དེ་ནས་ལྷའི་བུ་རྣམས་ཀྱིས་བྱའི་ཚོགས་དེ་རྣམས་ཀྱང་མཐོང་ངོ། །སྒྲ་མཆོག་ཏུ་  
སྙན་ཅིང་འཇེབས་པ་འབྱིན་པའང་རྣར་ཐོས་ཤིང། བྱ་དེ་དག་མཐོང་ནས། ལྷའི་བུ་དེ་རྣམས་རང་གི་བྱ་དག་ལ་ཕན་ཚུན་སྨོད་པར་བྱེད་དེ། འདི་ལྟར་ཁྱེད་ཀུན་གསོན་ཅིག་བྱ་  
སྒྲ་འབྱིན་པ་རྣམ་པ་དུ་མ་དང། ཁ་དོག་དང་ལྡན་པ་དུ་མ་དང། སྒྲ་རྣམ་པ་དུ་མས་ལྷ་མོའི་ཚོགས་དེ་རྣམས་ཀྱི་གླུ་དབྱངས་དེ་དག་ཐམས་ཅད་ཀུན་ནས་མི་མངོན་པ་དེ་ལྟར་ཟིལ་  
  
  
།དེ་ནས་བྱ་དེ་དག་གི་སྒྲ་ཐོས་ནས་དེ་ནས་ཡང་དེའི་འོག་ཏུ་སྐྱེད་མོས་ཚལ་དུ་རྩེ་བར་བྱ་བའི་ཕྱིར་ཚལ་དུ་འདོང་བར་བྱེད་དོ། །དེ་ནས་པདྨའི་རྫིང་པདྨའི་ཉི་མའི་འོད་ལྟ་བུ་  
ཞེས་བྱ་བ་ཐམས་ཅད་མཐོང་སྟེ། པདྨའི་འདབ་མ་ཉི་མ་ལྟ་བུ་སྟོང་གིས་ཡོངས་སུ་བསྐོར་བ་དེ་དག་ལ་མངོན་པར་བརྟག་ནས། ལྷའི་བུ་ཆ་བྱད་དང། གཟུགས་སྣ་ཚོགས་འཆང་  
བ་དེ་དག་སྔ་མ་བཞིན་པདྨའི་རྫིང་དེ་ག་ལ་བ་དེར་འདོང་བར་བྱེད་དོ། །དེ་ནས་ལྷའི་བུ་དེ་དག་ལྷ་མོའི་ཚོགས་དང་བཅས་པས་ཡོངས་སུ་བསྐོར་ཅིང་པདྨའི་རྫིང་དེ་བསྐོར་ནས། བྲོ་རྡུང་  
བར་བྱེད། གླུ་དབྱངས་ལེན། རྒོད་པར་བྱེད། རྩེད་མོ་བྱེད། ཡོངས་སུ་སྤྱོད་པར་བྱེད་དེ། ལྷའི་བུ་དེ་དག་བདེ་བ་སྣ་ཚོགས་ཀྱི་རྒྱགས་པས་མྱོས་སོ། །དེ་ནས་ཡང་པདྨའི་ཚལ་གྱི་ཕྱོགས་  
དེ་ནས་དེ་དག་ཕན་ཚུན་ལྷན་ཅིག་ཏུ་ལྷའི་རྒྱགས་པས་མྱོས་ཤིང་ལྷ་ཡུལ་གྱི་གནས་པ་ཆེན་པོ་ཚལ་དེའི་ནང་ག་ལ་བ་དེར་འདོང་བར་བྱེད་དོ། །དེ་ནས་ལྷ་མོའི་ཚོགས་གར་བྱེད་ཅིང་  
ལུས་ལ་ཆ་བྱད་དང། རྒྱན་སྣ་ཚོགས་ཐོགས་པ་དེ་དག་ཐམས་ཅད་ཆུ་བོ་འབབ་པའི་ཚལ་དགའ་བ་ག་ལ་བ་དེར་འདོང་བར་བྱེད་དེ་ཚལ་དེ་ནའང་ཆུ་བོ་འབབ་པའི་ཆུའི་རྣམ་པ་ནི་  
འདི་ལྟ་སྟེ། འོ་མའི་ཆུ་དང། ཆང་གི་རོའི་ཆུ་དང། སྦྲང་རྩིའི་ཆུ་དང། རྒུན་ཆང་གི་ཆུ་དང། ལྷའི་བཏུང་བའི་ཆུ་དང། བུང་བས་ཁེབས་པ་དང། བྱའི་ཚོགས་བརྒྱས་ཡོངས་སུ་བསྐོར་  
  
  
༄༅། །བ་དང། གསེར་གྱི་རྡོ་དང། བྱུ་རུའི་རྡོ་དང། དངུལ་གྱི་རྡོ་དང། རྡོ་སྣ་ཚོགས་འབབ་པ་དག་མཐོང་ངོ། །དེ་ནས་ལྷའི་བུ་ལྷ་མོའི་ཚོགས་ཀྱིས་ཡོངས་སུ་བསྐོར་  
བ་དེ་དག་དེར་རྩེས་ནས། ཚལ་ག་ལ་བ་དེར་ལྷ་མོ་རྣམས་དང་ལྷན་ཅིག་ཡུན་རིང་དུ་དགའ་བར་བྱེད། ཡོངས་སུ་སྤྱོད་པར་བྱེད་དོ། །དེ་ནས་ཆུ་བོ་འབབ་པའི་ཕྱོགས་དེ་ནས་ཀྱང་ལྷའི་  
མེ་ཏོག་གི་ཚལ་ག་ལ་བ་དེར་འདོང་བར་བྱེད་དོ། །དེ་ན་ལྷའི་མེ་ཏོག་མ་རྙིས་པ་དཔག་ཚད་བཅུར་དྲི་རྒྱ་ཆེར་འབྱུང་བ་དག་ཡོད་དེ། འདི་ལྟ་སྟེ། མེ་ཏོག་ཟླ་བའི་འོད་ཅེས་བྱ་བ་  
ཟླ་བའི་མདོག་ལྟ་བུ་དང། མེ་ཏོག་ཉི་མའི་འོད་ཅེས་བྱ་བ་ཉི་མའི་མདོག་ལྟ་བུ་ཡིན་ཡང་འོད་ཚ་བ་མེད་པ་དང། གཟའ་དང། སྐར་མ་ལྟ་བུའི་འབྲས་བུའི་ཚལ་ཐམས་ཅད་དུ་ལྷའི་  
བུ་དེ་དག་འདོང་བར་བྱེད་དོ། །ཚལ་དེར་འབྲས་བུ་འབྱུང་བ་དག་ནི་འདི་ལྟ་སྟེ། སྦྲང་རྩི་གོང་བུའི་འབྲས་བུ་དང། འབྲས་བུ་རྣོ་བ་དང། འཇམ་པ་ཞུ་བའི་འབྲས་བུ་དང། དྲིའི་  
འབྲས་བུ་སྟེ། དྲི་གང་ཤིན་ཏུ་ཚིམ་པར་བྱེད་པ་ཉིད་དང། རོ་དྲུག་པའི་འབྲས་བུ་དང། ཇི་ལྟར་རོ་འདོད་པའི་འབྲས་བུ་དང། རོ་མི་ངོམས་པའི་འབྲས་བུ་སྟེ། འབྲས་བུའི་རྣམ་པ་དེ་  
དག་ནི་ལྷ་རྣམས་ཀྱིས་ལེགས་པར་བྱས་པའི་ལས་ཀྱི་སྤྲུལ་པའི་འབྲས་བུ་ཡིན་ཏེ། ཚལ་དཔེ་མེད་པ་དེར་འབྱུང་བར་འགྱུར་རོ། །ཚལ་དེར་ཡང་ལྷ་རྣམས་དགའ་བར་བྱེད་  
  
  
ཡོངས་སུ་སྤྱོད་པར་བྱེད། ཟ་བར་བྱེད། འཆའ་བར་བྱེད། འཐོག་པར་བྱེད། འཐུང་བར་བྱེད། འཇིབ་པར་བྱེད། དེ་དག་དེར་དགའ་བར་བྱས་ནས། ཚལ་བྱ་བྲོ་གར་བྱེད་  
པ་ཞེས་བྱ་བའི་ཕྱོགས་ག་ལ་བ་དེར་འདོང་བར་བྱེད་དེ། ཚལ་དེ་ན་བྱའི་ཚོགས་སྐད་འབྱིན་པ་དག་མཐོང་ཞིང་གླུ་དབྱངས་ཀྱི་སྒྲ་གཞན་འབྱིན་པ་དང། གར་གཞན་བྱེད་པ་དང་  
སྒྲ་སྙན་པ་གཞན་གྱིས་རྣ་ལམ་ཡོངས་སུ་གང་སྟེ། དེ་རྣམས་ཀྱིས་དེར་སྒྲ་སྙན་པ་ཡིད་དུ་འོང་བ་དེ་དག་ཐོས་ནས་ཀྱང་རྩེ་བར་བྱེད་དོ། །དེ་ནས་འདྲེས་པའི་ཚལ་གཞན་དུ་འདོང་  
བར་བྱེད་དེ། ཚལ་དེ་ཐམས་ཅད་འདྲེས་པ་འདི་ལྟ་བུ་ཡིན་ཏེ། ཇི་ལྟར་ཐམས་ཅད་སྔར་བསྟན་པ་བཞིན་དུ་ཚལ་འབྲས་བུ་དང། མེ་ཏོག་དང། ཆུ་བོ་དང། ཤིང་ལྗོན་པ་དང་  
བྱའི་ཚོགས་ཕུན་སུམ་ཚོགས་པ་ཡོད་དེ། དེས་ན་འདྲེས་པའི་ཚལ་ཞེས་བྱའོ། །དེ་དག་ཀྱང་འདྲེས་པའི་ཚལ་དེར་ལྷའི་འདོད་པའི་ཡོན་ཏན་ལྔ་དག་འབྱོར་ཅིང་ལྡན་པར་གྱུར་པས་  
རྩེ་ཞིང་འོང་བའི་སྒྲས་དགའ་བར་བྱེད་དེ། དེ་ནས་དེ་དག་དེ་ན་གནས་ཤིང་ཤིན་ཏུ་ཡུན་རིང་བར་རྩེ་བར་བྱེད་དོ། །དེ་ནས་ལྷའི་རྒྱལ་པོ་བརྒྱ་བྱིན་འདི་སྙམ་དུ་སེམས་ཏེ། ལྷའི་བུ་  
བག་མེད་པ་ལ་གནས་པ་དེ་དག་གང་ཡིན་བདེ་བ་འདི་ཐམས་ཅད་ཀྱི་མཐའ་ཟད་པར་འགྱུར་བ་ཁོང་དུ་མ་ཆུད་དོ་སྙམ་མོ། །དེ་ནས་ལྷའི་བུ་དེ་དག་ཐམས་ཅད་ཀྱིས་ལྷའི་རྒྱལ་པོ་བརྒྱ་  
  
  
༄༅། །བྱིན་གྱི་བསམ་པ་ཤེས་ནས། ཇི་ལྟར་དོང་དོང་བའི་ལམ་དེ་ཉིད་ནས་དེ་ལྟར་སླར་འགྲོ་སྟེ། འདི་ལྟར་ལྷའི་རྒྱལ་པོ་བརྒྱ་བྱིན་ག་ལ་བ་དེར་འདོང་བར་  
བྱེད་དོ། །དེ་ནས་ལྷ་མོ་དེ་དག་ཀྱང་འགྲོས་མྱུར་བར་ལྷའི་མདུན་ས་ཆོས་བཟང་ག་ལ་བ་དེར་རྩེ་བའི་དོན་དུ་འཇུག་པར་བྱེད་དོ། །དེ་ནས་བརྒྱ་བྱིན་གྱིས་ལྷའི་བུ་དེ་རྣམས་ལ་  
མངོན་པར་བརྟགས་ནས་འདི་ལྟར་ཚིགས་སུ་བཅད་དེ་སྨྲས་པ། སྲེད་དང་བཅས་པའི་ཡུལ་རྣམས་ལ། །ངོམས་པ་དག་ཏུ་ག་ལ་འགྱུར། །ངོམས་པ་སྲེད་བྲལ་གང་ཡིན་པ། །ལུས་  
ཅན་དེ་ནི་མྱ་ངན་བྲལ། །སྐྱེ་བོ་ཡུལ་ལ་མངོན་དགའ་བ། །ནམ་ཡང་བདེ་བར་མི་འགྱུར་ཏེ། །ཡུལ་ནི་དུག་དང་འདྲ་བར་མཐོང། །ཡོངས་སུ་གྱུར་པ་མི་ཟད་དོ། །འདིར་ནི་ཡུལ་ལ་  
འཇུག་བྱེད་པ། །ཐོག་མ་བར་དང་ཐ་མ་མེད། །འཇིག་རྟེན་འདི་མིན་ཕ་རོལ་མིན། །བདེ་བ་བྱེད་པ་གང་ལ་ཡོད། །སྐྱེ་བ་རྟག་པར་ཤིན་ཏུ་ཟད། །ལང་ཚོ་དག་ནི་རིངས་པར་འགྲོ་  
འདུ་བ་དང་ནི་འབྲལ་བ་དང། །ལྷན་ཅིག་སྐྱེ་བར་ཡོངས་སུ་མཐོང་།རབ་ཏུ་བསླུས་པ་དུ་མ་དག་བདེ་དང་སྡུག་པས་རྟག་བསྒྲིབས་ཀྱང་།སྲོག་ཆགས་རྨོངས་པས་བསླུས་པ་  
དག་ཡིད་ནི་འབྱུང་བར་མི་བྱེད་དོ། །འདི་ལྟར་བྱིས་པ་ཐམས་ཅད་ནི། །སྲེད་པ་དག་ལ་རྩེ་བར་བྱེད། །ཇི་ལྟར་ཤིང་ལ་མེ་འབར་བཞིན། །ཡུལ་རྣམས་ལ་ནི་ངོམས་པ་མེད། །སྐྱེ་བོ་ངོམས་  
  
  
།ཡུལ་རྣམས་ཀྱིས་ནི་ཡོངས་སུ་བསླུས། །འཆི་དང་ཉེ་བར་འགྲོ་བྱེད་ཀྱང། །གཟུགས་རྣམས་དང་ནི་འབྲེལ་མི་བྱེད་།ལམ་རྒྱགས་དག་ནི་མ་བསགས་པ། །ཡུལ་  
རྣམས་ཀྱིས་ནི་ཡོངས་སུ་བསླུས། །སྲེད་པས་ཡོངས་སུ་རྨོངས་པ་ཡི་།ལྷ་དག་དབང་མེད་འཆི་བར་འགྱུར། །འདོད་པས་རྨོངས་པ་ཁྱེད་ཀུན་ལ། །ང་ཡིས་རྗེས་སུ་བསྟན་པ་ཡིན། །འདི་  
ལྟར་ཆོས་གནས་དམ་པ་སྟེ། །བདག་ལ་ཕན་པ་རྟག་ཏུ་གྱིས། །ཆོས་ལ་སྤྱོད་པའི་མི་དག་ནི། །བདེ་ལས་བདེ་བ་འཐོབ་གྱུར་ཏེ། །མྱ་ངན་འདས་དང་གཞན་ཞི་བ། །མྱུར་བ་ཉིད་དུ་ཤིན་  
ཏུ་འགྲོ། །དེ་ལྟ་བས་ན་ཕ་རོལ་གྱི། །བསོད་ནམས་དག་གི་ཕུང་པོ་གྱིས། །རྟག་ཏུ་བསོད་ནམས་བྱེད་པ་ནི། །དུལ་ཞིང་ཟག་མེད་གནས་སུ་འགྲོ་དེ་ནས་བརྒྱ་བྱིན་ཚིག་ཐོས་ནས། །  
སེམས་བྱུང་བཟང་བ་ཞི་དང་དུལ། །བརྒྱ་བྱིན་བུ་སྟེ་དེ་དག་ཀུན་།ཕ་ཡིས་རྗེས་སུ་བསྟན་པ་ཡིན། །དེ་ནས་ལྷའི་རྒྱལ་པོ་བརྒྱ་བྱིན་ལེགས་པར་བྱ་བའི་ལས་བྱེད་པ་ངན་སོང་གི་  
སྒོ་བཅད་བས་བུ་དེ་དག་ལ་མངོན་པར་གཏམས་ཏེ་ལམ་བཟང་པོ་ལ་ཡང་དག་པར་བཙུད་ནས་ཚལ་སྣ་ཚོགས་ག་ལ་བ་དེར་བདག་ཉིད་བདེ་བར་གནས་པ་དང། དགེ་བ་བྱ་བའི་  
ཕྱིར་འགྲོ་བར་བྱེད་དེ། དེ་ནས་ལེགས་པར་བྱས་པའི་ལས་སྣ་ཚོགས་བྱས་པའི་ཚལ་སྣ་ཚོགས་ན་ལྷའི་རྒྱལ་པོ་བརྒྱ་བྱིན་གྱི་ཁང་པ་བརྩེགས་པ་སྣ་ཚོགས་ལ། འདི་ལྟ་སྟེ། ཤེལ་  
  
  
༄༅། །ལས་བྱས་པ་དང། བྱུ་རུ་ལས་བྱས་པ་དང། གསེར་ལས་བྱས་པ་དང། དངུལ་ལས་བྱས་པ་དང། མཐོན་ཀ་ལས་བྱས་པ་དང་མཐོན་ཀ་ཆེན་པོ་ལས་བྱས་  
པ་དང། གསེར་བཅོམ་ལས་བྱས་པ་ལྔ་བརྒྱ་སྙེད་ཡོད་དོ། །དེ་ནས་བརྒྱ་བྱིན་གྱི་ཚལ་སྣ་ཚོགས་དེ་ཤིང་ལྗོན་པ་འབུམ་ཕྲག་དུ་མ་སྙེད་ཀྱིས་མཛེས་ཤིང། པདྨ་ཉི་མ་འཆར་  
བའི་མདོག་ལྟ་བུ་རྣམས་ཀྱིས་མཛེས་པར་བྱས་པ་དེ་ལ་མངོན་པར་བརྟགས་ནས། འདི་ལྟར་ཚིགས་སུ་བཅད་དེ་སྨྲས་པ། བསོད་ནམས་དག་གིས་དགའ་འགྱུར་ཏེ། །བརྒྱ་  
སྟོང་དག་ཏུ་བྱ་བ་ཡིན། །བསོད་ནམས་སྣ་ཚོགས་བྱས་པ་ཡིས། །ཀུན་ནས་སྣ་ཚོགས་སྨིན་པར་འགྱུར། །ལེགས་བྱས་ལས་ནི་མ་བྱས་པ། །སེམས་ཀྱི་བྲན་དུ་སོང་བའི་མི།།  
སེམས་ཀྱི་སྒྲ་ཡིས་ཡོངས་བསླུས་པ། །དབང་མེད་ངན་སོང་རྣམས་སུ་ལྷུང། ཁང་པ་བརྩེགས་པ་ཐམས་ཅད་དག་ཀུན་ཏུ་སྣ་ཚོགས་ལས་ཡིན་ཏེ། །ལྷ་རྣམས་ནང་དུ་ལྷ་  
སྤྱོད་པ། །ལེགས་པར་བྱས་པས་མང་པོར་འཕེལ། །དེ་ནས་ལྷའི་རྒྱལ་པོ་བརྒྱ་བྱིན་གྱིས་ཚིགས་སུ་བཅད་པ་དེ་དག་སྨྲས་ནས་ཁང་པ་བརྩེགས་པ་གཞན་ག་ལ་བ་དེར་  
འགྲོ་བར་བྱེད་དོ། །ལེགས་པར་བྱས་པའི་ལས་ཀྱིས་སྤྲུལ་པའི་ཁང་པ་བརྩེགས་པ་དེར་སྟན་ཁྲ་པོ་འཇམ་ཞིང་འཕར་ལ་ལྷོད་པ་དག་ནི་བཏིང། རིན་པོ་ཆེ་ལས་བྱས་པའི་  
  
  
འོད་ཀྱི་ཕྲེང་བ་རྣམ་པ་དུ་མ་ཡོད་པ་དེ་དག་ལ་མངོན་པར་བརྟགས་ནས་ལྷའི་རྒྱལ་པོ་བརྒྱ་བྱིན་ནང་དུ་ཞུགས་སོ། །ཞུགས་ནས་དེ་ནི་དགའ་བར་བྱེད། །ཡོངས་  
སུ་སྤྱོད་པར་བྱེད་དོ། །ནང་དུ་ཞུགས་པའི་ཁང་པ་བརྩེགས་པ་དེ་རིན་པོ་ཆེ་ལས་བྱས་པ་ཡིན་ཏེ། རིན་པོ་ཆེ་འབར་བ་དུ་མས་རྣམ་པར་བརྒྱན། འོད་དུ་མ་འབྱུང་བ། མེ་ཏོག་རྣམ་པ་དུ་  
མས་མཛེས་པར་བྱས་པ་དེའི་ནང་དུ་ཞུགས་ནས་ཀྱང་ལྷ་མོའི་ཚོགས་དུ་མས་ཡོངས་སུ་བསྐོར་ཏེ། དེ་ལྟར་དེ་རྣམས་གླུ་དབྱངས་ལེན་བཞིན་དུ་ཚལ་དེ་ན་རྩེ་བར་བྱེད། ཡོངས་སུ་སྤྱོད་  
པར་བྱེད་དོ། །ཚལ་དེ་ནའང་མཐོ་ཞིང་དམའ་བའི་ས་རིས་ལེགས་པར་རྣམ་པར་ཕྱེ་བ་དང། མེ་ཏོག་རྣམ་པ་སྣ་ཚོགས་ཀྱིས་ཁེབས་པའི་ས་རིས་ལེགས་པར་རྣམ་པར་ཕྱེ་བ་དང་  
གསེར་གྱི་བྱ་རྣམ་པ་སྣ་ཚོགས་སྐད་འབྱིན་པའི་ས་རིས་ལེགས་པར་རྣམ་པར་ཕྱེ་བ་དང། ལ་ལ་དག་ཏུའང་རིན་པོ་ཆེ་སྣ་བདུན་གྱི་ཤིང་ལྗོན་པ་རྣམས་ཀྱིས་མཛེས་པར་བྱས་བྱ་དང། བུང་  
བ་སྣ་ཚོགས་སྒྲ་སྐད་སྙན་པ་འབྱིན་ཅིང། ཁ་ཅིག་དག་ནའང་དཔག་བསམ་གྱི་ཤིང་ལྗོན་པའི་ས་རིས་ལེགས་པར་རྣམ་པར་ཕྱེ་བ་དག་ལ་ལྷའི་དབང་པོ་བརྒྱ་བྱིན་དེ་ཀུན་ཏུ་  
མིག་གིས་རྟོག་པར་བྱེད་ཅིང། ལྷའི་ཚོགས་ཀྱིས་གང་བ་ཟླ་བ་དང་ཉི་མ་བས་ལྷག་པའི་འོད་དག་གི་གཟི་བརྗིད་འབར་བས་དགའ་བར་བྱེད་དོ། །གསེར་གྱི་ཤིང་ལྗོན་པ་རྣམས་  
  
  
༄༅། །ཀྱིས་ཡོངས་སུ་བསྐོར་ཅིང། བཻ་ཌཱུརྱའི་ཁང་བཟང་གིས་དཀྲིགས་པ། ཀུན་ནས་གསེར་དང། དངུལ་གྱི་ཀ་བ་ཟུང་རྣམས་ཀྱིས་མཇེས་པར་བྱས་ཤིང། བཻ་  
ཌཱུརྱ་སྔོན་པོའི་པདྨའི་མཚོ་རྣམས་ཀྱིས་མཛེས་པར་བྱས་པ་དེ་མཐོང་ངོ། །དེ་ནས་ལྷའི་རྒྱལ་པོ་བརྒྱ་བྱིན་འདི་སྙམ་དུ་སེམས་ཏེ། ཁང་བཟང་འདིར་བདག་གནས་པར་བྱ་བའི་  
ཕྱིར་འཇུག་པར་བྱའོ་སྙམ་མོ། །དེ་ནས་ལྷ་རྣམས་ཀྱང་འདི་སྙམ་དུ་སེམས་ཏེ། ད་ནི་ལྷའི་རྒྱལ་པོ་བརྒྱ་བྱིན་ཁང་པ་བ་རྩེགས་པ་འདིར་འཇུག་པར་འགྱུར་ཏེ། དེར་བདག་  
ཅག་རང་གི་འཁོར་གྱིས་ཡོངས་སུ་བསྐོར་ཅིང་ལྷ་མོའི་ཚོགས་ཀྱིས་ཉེ་བར་གླུ་ལེན་པ་དང། ཚལ་དང། ཉེ་བའི་ཚལ་དུ་འཆག་ཅིང་རྩེད་མོ་བྱ་ཞིང་གླུ་དག་བླངས་ཏེ་བདེ་བ་  
ཉམས་སུ་མྱོང་བར་བྱའོ་སྙམ་མོ། །དེ་ནས་བརྒྱ་བྱིན་འདི་སྙམ་དུ་སེམས་ཏེ། གལ་ཏེ་ལྷ་དང༑ ལྷ་མོ་དག་གིས་སྐབས་ཕྱེ་ན། བདག་ཁང་བཟང་འདིར་འདུག་པར་བྱའོ་སྙམ་  
མོ༑ ༑དེ་ནས་ལྷ་དག་གིས་འཕྲལ་ལ་འདི་སྐད་ཅེས་སྨྲས་སོ། །ཁྱོད་རང་གི་སྐྱེད་མོས་ཚལ་དག་ཏུ་གཤེགས་ལ་དགྱེས་པ་མཛད་དུ་གསོལ་དེ་ནས་བརྒྱ་བྱིན་གྱིས་ཚིག་དེ་  
ཐོས་ནས་ལྷ་དེ་དག་རང་གི་ཚལ་དང། ཉེ་བའི་ཚལ་དང། སྐྱེད་མོས་ཚལ་དང། པདྨའི་རྫིང་དང། མཚེའུ་དང། རང་གིས་ལས་ག་ལ་ཡོད་པ་དེར་རྩེ་བའི་ཕྱིར་འགྲོ་བར་བྱེད་དོ། །  
  
  
དེར་འགྲོ་བར་བྱེད་དེ། བཻ་ཌཱུརྱའི་ཚལ་དྲི་མ་མེད་པ་དེར་ཞུགས་ནས་ཐགས་སུ་བཏགས་པ་མ་ཡིན་པའི་ལྷའི་སྟན་ཁྲ་བོ་བཏང་  
བའི་སྟེང་དུ་འདུག་གོ་འདུག་ནས་དེའི་ལེགས་པར་བྱས་པའི་ལས་དང་དགེ་བའི་ལས་དེས་བསྐུལ་ནས། རྩིག་ངོས་ཤིན་ཏུ་གསལ་བ་ལ་རྟོག་པ་བྱེད་དེ། བརྒྱ་བྱིན་གང་ཚེ་  
འཕོས་པ་རི་མོར་བྲིས་པ་ལྟ་བུ་དེ་དག་ས་དེར་མཐོང་ངོ། །དེ་བདག་གི་མིང་དེར་བྲིས་པ་རྣམས་ལའང་རྟོག་པར་བྱེད་དེ་དེར་དབང་པོ་ཚེ་འཕོས་པ་ནི་འདི་རྣམས་ཡིན་ནོ། །འདི་ལྟ་  
སྟེ། ལེགས་འབྱོར་ཞེས་བྱ་བ་དང། འབྱོར་བ་ཞེས་བྱ་བ་དང། ལེགས་སྤྱོད་ལྡན་ཞེས་བྱ་བ་དང། དཀར་པོ་ཞེས་བྱ་བ་དང། བློ་གྲོས་བཟང་ཞེས་བྱ་བ་དང། ཀུན་བདེ་ཞེས་བྱ་  
བ་དང། བརྟན་པ་ཞེས་བྱ་བ་དང། ཀུན་ཏུ་མིག་ཅེས་བྱ་བ་དང་མིག་སྟོང་ཞེས་བྱ་བ་དང། ཐམས་ཅད་དགའ་ཞེས་བྱ་བ་དང་སྟོང་སྣང་ཞེས་བྱ་བ་དང། གཟི་བརྗིད་ཕྲེང་ལྡན་  
ཞེས་བྱ་བ་དང། དཔལ་འཛིན་ཅེས་བྱ་བ་དང། མདོག་སྔོན་ཞེས་བྱ་བ་དང། མི་འཆི་ཞེས་བྱ་བ་དང། མི་འགྱུར་ཞེས་བྱ་བ་དང། བདེ་བྱེད་ཅེས་བྱ་བ་དང། མཆོག་སྦྱིན་  
འཛིན་ཅེས་བྱ་བ་དང། བཀྲ་ཤིས་འཛིན་ཅེས་བྱ་བ་དང། ཀུན་དགའ་ཞེས་བྱ་བ་དང། བརྒྱ་བྱིན་ཞེས་བྱ་བ་ལ་སོགས་དབང་པོ་སུམ་ཅུ་ལྷའི་འཇིག་རྟེན་ནས་ཚེ་འཕོས་པ་དང། དགེ་  
  
  
༄༅། །བའི་ལས་ཀྱིས་དེར་སྐྱེས་པ་དང། དེའི་དགེ་བའི་ལས་ཟད་ནས་ལྷའི་དབང་པོའི་གནས་དེ་ནས་ཚེ་འཕོས་ཏེ། དེ་ནས་ཡང་སེམས་ཅན་དམྱལ་བ་དང་  
དུད་འགྲོ་དང། ཡི་དྭགས་རྣམས་ཀྱི་ནང་དུ་སྐྱེས་པ་མཐོང་ཞིང་ལུས་སྡུག་བསྔལ་དུ་མས་མངོན་པར་ཉམས་པ་དག་མཐོང་ངོ། །ཚེ་རབས་དེ་དག་གི་ནང་དུས་ཀྱེས་པ་དེ་དག་ཤིན་ཏུ་  
སྡུག་བསྔལ་ཞིང་སྡུག་བསྔལ་གྱིས་གནོད་པ་དེ་རྣམས་གཟུགས་བརྙན་ལྟ་བུར་གྱུར་པ་མཐོང་ངོ།། །།འཕགས་པ་དམ་པའི་ཆོས་དྲན་པ་ཉེ་བར་གཞག་པ། བམ་པོ་  
སུམ་ཅུ་གཅིག་པ། ཡི་དྭགས་རྣམས་ཀྱི་ནང་དུ་སྐྱེས་པ་དག། ལུས་བཀྲེས་པ་དང། སྐོམ་པས་གདུངས་ཤིང་ལུས་པགས་པ་དང། རུས་པ་དང། རྒྱུས་པས་སྦྲེལ་བ་ལྟ་བུ་གང་ཡིན་པ་དེ་དག་  
དང། དུད་འགྲོ་རྣམས་ཀྱི་ནང་དུ་སྐྱེས་པ། ཕན་ཚུན་ལུས་ལ་ཟ་བའི་སྡུག་བསྔལ་གྱིས་གདུངས་ཤིང་ཟ་བ་གང་ཡིན་པ་དེ་དག་དང་མི་རྣམས་ཀྱི་ནང་དུ་སྐྱེས་པ་ཚོལ་  
བའི་སྡུག་བསྔལ་གྱིས་མངོན་པར་གདུངས་པ་གང་ཡིན་པ་དེ་དག་ཀྱང་མཐོང་སྟེ། དེ་ལྟར་དེ་དག་མཐོང་ནས་འཁོར་བ་མི་ཟད་པར་བྱས་པ་ལ་བདེ་བ་འབྱུང་བ་མེད་ཅིང། ཀྱེ་  
མ༑ འཁོར་བ་འདི་ཀུན་ནི་གནོད་པ་ཕལ་ཆེ་ཞིང་མང་བ་ཡིན། ཀུན་ནས་སྙིང་པོ་མེད་པ་ཡིན། འཁོར་བ་འདི་ལ་གང་རྟག་པའམ། བརྟན་པའམ། ཐེར་ཟུག་གམ་མི་འགྱུར་  
  
  
།ཀྱེ་མ་དབང་པོ་འདི་དག་རང་གི་ལས་ཀྱི་འབྲས་བུ་ལ་ལོངས་སྤྱད་ནས་འདི་ནས་ཚེ་འཕོས་ཏེ། སེམས་ཅན་དམྱལ་བ་དང། དུད་འགྲོ་དང་  
ཡི་དྭགས་རྣམས་ཀྱི་ནང་དུ་སྐྱེས་པ་རྣམས་བདེ་བའི་རྣམ་པ་འདི་ལྟ་བུའི་མཐའི་སྡུག་བསྔལ་གྱི་རྣམ་པ་དེ་ལྟ་བུ་སྟེན་པར་ག་ལ་ནུས། ཀྱེ་མ། འཁོར་བ་འདི་ནི་ཤིན་ཏུ་མི་བཟད་པ་ཡིན་  
ཞིང། ཤིན་ཏུ་འཇིགས་པ་ཡིན་ལ། མཆོག་ཏུ་མི་དགའ་བར་བྱེད་པ་ཡིན་ནོ། །སུམ་ཅུ་རྩ་གསུམ་གྱི་དབང་ཕྱུག་ཅེས་བྱ་བ་ཤིན་ཏུ་བདེ་བའི་སྐལ་བ་ཅན་གང་ཡིན་པ་དེ་དག་ཀྱང་མཆོག་  
ཏུ་མི་ཟད་པའི་གནས་སྐབས་འདི་དག་ཏུ་སོང་བ་ལྟ་ཞིག་སྙམ་སེམས་སོ། །དེ་ལྟར་དེ་ཡིད་བྱུང་ནས་བདག་ཉིད་ལ་རྟོག་པར་བྱེད་དེ། དེ་བདག་ཉིད་ཀྱི་ངན་སོང་གི་འགྲོ་བ་ནི་བཅད། ལྷ་  
དག་ལས་མི་རྣམས་ཀྱི་ནང་དུ་སྐྱེ་ཞིང། མི་དག་ལས་ཚེ་འཕོས་ནས་དེ་ནས་ཡང་ལྷ་རྣམས་ཀྱི་ནང་དུ་སྐྱེ་བར་འགྱུར་བ་མཐོང་ངོ་།གང་གི་ཚེ་མི་རྣམས་ཀྱི་ནང་དུ་སྐྱེ་བར་འགྱུར་བ་དེའི་ཚེ་  
ཡུལ་བཟང་པོ་ཤིན་ཏུ་རྒྱས་པའི་ལྗོངས་དང། གྲོང་དང། གྲོང་ཁྱེར་དང། རིགས་བཟང་པོ་དང། སྤྱོད་པ་བཟང་ཞིང་ཡོན་ཏན་ཕུན་སུམ་ཚོགས་པ་དང། ལྟ་བ་ལོག་པ་དང། ཁེངས་  
པ་དང། རྒྱགས་པ་དང། ང་རྒྱལ་དང་བྲལ་བའི་རིགས་བཟང་པོར་སྐྱེ་བར་འགྱུར་རོ། །གལ་ཏེའང་བདག་ཉིད་མི་རྣམས་ཀྱི་ནང་དུ་སྐྱེས་ནའང་དེ་རྒྱལ་པོའི་རིགས་སམ། གལ་ཏེ་བློན་  
  
  
༄༅། །པོ་རྟག་ཏུ་སྤྱོད་པ་གཙང་ཞིང་ཡོན་ཏན་ཕུན་སུམ་ཚོགས་པ་དབང་ཕྱུག་དམ་པ་མཐུ་ཆེན་པོར་འགྱུར་བ་མཐོང་ངོ། །འདི་ལྟར་བདག་མི་ཡུལ་དེ་ནས་ཤི་ནས་  
ཡང་གར་སྐྱེ་བར་འགྱུར་ཞིག་གུ་སྙམ་མོ། །དེ་བདག་ཉིད་ལྷ་རྣམས་ཀྱི་ནང་དུ་སྐྱེས་ཏེ། མཆོག་ཏུ་རྫུ་འཕྲུལ་ཆེ་ཞིང་ཤིན་ཏུ་མཐུ་ཆེ་བ་དང། ངོ་ཚའི་ཁ་ན་ལས་པ་མེད་པར་འགྱུར་  
བ་མཐོང་ངོ། །ལྷ་གཞན་རྣམས་ཁ་ཟས་ཟ་བའི་དུས་དེའི་ཚེ་ལྷ་རྣམས་བདག་ཉིད་ཀྱིས་སྡིག་པ་དང་འདྲེས་པའི་ཟས་ཀྱི་ལས་ངན་པ་བསྐྱེད་པ་དེས་ཤིན་ཏུ་ངོ་ཚ་བར་འགྱུར་རོ། །  
གང་གི་ཇི་སྲིད་དུ་ལས་ཀྱི་རྣམ་པ་བྱས་པ་དེ་སྲིད་དུ་དེའི་ཟས་ཀྱི་རྣམ་པ་དེ་ལྟ་བུ་འབྱུང་བར་འགྱུར་ཏེ། ཟས་དེ་མངོན་པར་མཐོང་ནས་ལྷ་རྣམས་ཤིན་ཏུ་ངོ་ཚ་བར་གྱུར་ཏོ། །དེ་  
ལྟར་བདག་གི་ཟས་ཤིན་ཏུ་ཆེ་བ་མཆོག་ཏུ་ཞིམ་པོ་རབ་ཏུ་མང་བ་དེ་དག་བདག་ཉིད་ཀྱིས་མཐོང་ན། དེ་འདི་སྙམ་དུ་སེམས་ཏེ། བདག་ཚེ་རབས་ཇི་སྙེད་ཅིག་ཏུ་འདི་ལྟར་  
འགྱུར་སྙམ་ནས་དེས་ཁང་པ་བརྩེགས་པའི་རྩིག་པ་དེ་ཉིད་ལ་བརྟགས་ན། དགེ་བའི་ལས་དེས་བདག་ལྷ་རྣམས་ཀྱི་ནང་དུ་ལན་བདུན་མི་རྣམས་ཀྱི་ནང་དུ་ལན་བདུན། ཕན་  
ཚུན་ཚེ་འཕོ་བ་ལན་བདུན་མཐོང་ནས། བདག་གི་ཚེ་འཕོབ་བརྒྱད་པ་ལྷ་རྣམས་དང། མི་རྣམས་དང། སེམས་ཅན་དམྱལ་བ་རྣམས་དང། དུད་འགྲོ་རྣམས་དང། ཡི་དྭགས་  
  
  
དེ་འདི་སྙམ་དུ་སེམས་ཏེ། འདི་དག་གང་དུའང་བདག་ཉིད་མ་མཐོང་སྟེ། བདག་གང་དུ་ཇི་ལྟར་སྐྱེ་བར་འགྱུར་ཞིག་གུ་སྙམ་མོ། །དེ་བདག་ཉིད་  
གང་དུའང་མ་མཐོང་ནས། དེ་ཤིན་ཏུ་ངོ་མཚར་ཆེར་སྐྱེས་ཏེ་ཀྱེ་མ། བདག་གི་ཚེ་བརྒྱད་པ་མ་མཐོང་ངོ་སྙམས་པས། [?]དེ་སེམས་ཤིང་འདུག་འདུག་པ་ལས་ཡུན་རིང་ཞིག་ལོན་  
པ་དང། དྲན་པ་རྙེད་དེ། བདག་གིས་བཅོམ་ལྡན་འདས་ལས་བདག་ཚེ་རབས་བདུན་བརྗེས་ནས་རྒྱུན་དུ་ཞུགས་པར་འགྱུར་ལ། ཕྱིས་ཕུང་པོའི་ལྷག་མ་མེད་པའི་དབྱིངས་ལ་འཇུག་  
པར་འགྱུར་རོ་ཞེས་ཐོས་སོ། །ད་ནི་བདག་སྐལ་པ་དེ་ལྟ་བུ་དང་ལྡན་པར་འགྱུར་རོ་སྙམ་སྟེ། དེ་ལྟར་བརྟགས་ནས། དེ་ནས་ཡང་བཅོམ་ལྡན་འདས་ལ་ཕྱག་འཚལ་བར་བྱེད་དེ། ཡིད་  
ཤིན་ཏུ་དང་ཞིང་རྙོག་པ་མེད་པས་བཅོམ་ལྡན་འདས་ལ་ཕྱག་འཚལ་བར་བྱེད་དོ། །ཡིད་རབ་ཏུ་དགའ་བས་ཕྱག་བྱས་ནས། དེ་ནས་ཡང་གདིང་བ་ཤིན་ཏུ་འབྱོར་བ་བཏགས་པ་ལས་  
བྱས་པ་མ་ཡིན་པ་ཕུན་སུམ་ཚོགས་པ་དང། ཛམྦུ་ཆུ་བོའི་གསེར་བཟང་པོའི་སྟན་དེ་ཉིད་ལ་འདུག་པ་དང། བརྒྱ་བྱིན་གྱི་གཟུགས་དེ་ཉིད་རྩིག་པའི་ནང་ན་སྣང་བ་མཐོང་ངོ། །དེ་  
ནས་ལྷའི་རྒྱལ་པོ་བརྒྱ་བྱིན་འདི་སྙམ་དུ་སེམས་ཏེ། འདི་ལྟར་བདག་ཡང་ལྷའི་མདུན་ས་ཆོས་བཟང་དུ་ལྷ་རྣམས་ཡང་དག་པར་བལྟ་བར་བྱ་བའི་ཕྱིར་འཇུག་པར་བྱའོ་སྙམ་མོ། །  
  
  
༄༅། །དེ་ནས་ལྷའི་རྒྱལ་པོ་བརྒྱ་བྱིན་སྟན་དེ་ལས་ལངས་ནས་ཚལ་སྣ་ཚོགས་ཀྱི་ཕྱོགས་ག་ལ་བ་དེར་འགྲོ་བར་བྱེད་དེ། དེར་ཡང་ལྷ་དང། ལྷ་མོའི་ནང་ན་དགའ་  
བར་བྱེད། དགའ་དགུར་སྤྱོད་པར་བྱེད་ལ། ལྷའི་འདོད་པའི་ཡོན་ཏན་ལྔ་རྣམས་འབྱོར་ཅིང་ལྡན་པར་གྱུར་པས་དགའ་བར་བྱེད། ཡོངས་སུ་སྤྱོད་པར་བྱེད་དོ། །བྱ་དང། ཤིང་  
ལྗོན་པ་དང། པདྨའི་རྫིང་དང། ལྟེང་ཀ་དང། ཉེ་བའི་ཚལ་གྱི་རྣམ་པས་མཛེས་པར་བྱས་པའི་ཚལ་སྣ་ཚོགས་སུ་དེ་དག་གིས་ལྷའི་རྒྱལ་པོ་བརྒྱ་བྱིན་དེ་མངོན་པར་མཐོང་ནས་  
དེ་དག་ཐམས་ཅད་ཀྱིས་སིལ་སྙན་དང། རོལ་མོ་རྣམ་པ་སྣ་ཚོགས་དག་བླངས་ཏེ། ལྷའི་རྒྱལ་པོ་བརྒྱ་བྱིན་ག་ལ་བ་དེར་འདོང་བར་བྱེད་དོ། །དོང་ནས་ཀྱང་བརྒྱ་བྱིན་ལ་གསོང་པོར་  
སྨྲས་ཤིང་བརྒྱ་བྱིན་ཡོངས་སུ་བསྐོར་ནས། ལྷའི་ཚོགས་ཐམས་ཅད་བྲོ་རྡུང་བར་བྱེད། གླུ་དབྱངས་ལེན། རྒོད་པར་བྱེད་དོ། །བརྒྱ་བྱིན་སྔར་འགྲོ་ལ། ལྷ་མོ་ཆ་བྱད་དང། གཟུགས་  
སྣ་ཚོགས་དང་ལྡན་པ་དག་ཕྱི་བཞིན་འབྲང་ཞིང་རོལ་མོའི་སྒྲ་སྣ་ཚོགས་ཀྱིས་ལྷའི་མདུན་ས་ཆོས་བཟང་དེར་འགྲོ་བར་བྱེད་དོ། །དེ་དག་ཐམས་ཅད་ཡིད་རབ་ཏུ་དགའ་བས་  
སིལ་སྙན་དང། རོལ་མོ་སྣ་ཚོགས་དང། གར་བྱས། གད་མོ་བགད་དགའ་བར་བྱས། རྩེད་མོ་རྩེས་ནས་ལྷན་ཅིག་ཏུ་འདོང་བར་བྱེད་དོ་།དེ་ནས་ཆོས་བཟང་ན་གནས་པའི་  
  
  
ལྷའི་རྒྱལ་པོ་བརྒྱ་བྱིན་ག་ལ་བ་དེར་འདོང་བར་བྱེད་དོ། །དེ་ནས་སིལ་སྙན་དང། གླུ་དབྱངས་ཀྱི་སྒྲ་སྣ་ཚོགས་འབྱིན་པའི་ལྷ་དེ་  
རྣམས་ཀྱང་ཕྱིར་བྱུང་ནས་དེ་དག་ཕན་ཚུན་འདུས་སོ། །ལྷའི་ཚོགས་འདུས་ཤིང་ཡང་དག་པར་དགའ་ལ། མངོན་པར་མཐོང་བ་དེ་རྣམས་ཀྱི་བྲོ་གར་དང། གླུའི་སྒྲ་ཤིན་ཏུ་སྙན་  
པ་སྲེག་པ་ཀུན་ཏུ་སྟོན་པའི་སྒྲ་དེས་ལྷའི་འཇིག་རྟེན་དང་བཅས་པ་ཐམས་ཅད་ཀུན་ཏུ་གང་ངོ། །སྒྲ་དེ་དག་ཐོས་ནས་ལྷ་གང་ཚལ་དང། ཉེ་བའི་ཚལ་གཞན་རྣམས་ཀྱི་ནང་ན་འཁོད་  
པ་དག་ལྷའི་འདོད་པའི་ཡོན་ཏན་ལྔ་རྣམས་འབྱོར་ཅིང་ལྡན་པར་གྱུར་པས་དགའ་བར་བྱེད། རྩེ་བར་བྱེད། དགའ་དགུར་སྤྱོད་པར་བྱེད་དོ། །དེ་དག་ཀྱང་ལྷའི་མདུན་ས་ཆོས་བཟང་  
ག་ལ་བ་དེར་འདོང་བར་བྱེད་དེ། དོང་ནས་ཀྱང་བརྒྱ་བྱིན་ལ་གསོང་པོར་སྨྲས་ཤིང་རྒྱལ་བར་སྤྱོན་ཅིག་ཅེས་བརྗོད་ནས། འབུམ་ཕྲག་དུ་མར་ཡོངས་སུ་བསྐོར་ཏེ་ལྷའི་མདུན་ས་ཆོས་  
བཟང་ག་ལ་བ་དེར་འདོང་བར་བྱེད་དོ། །དགེ་བའི་ལས་སྣ་ཚོགས་ཀྱི་གླུ་ལེན། བྲོ་རྡུང་ཞིང་ཆ་བྱད་དང། རྒྱན་རྣམ་པ་བཞི་ཐོགས་པ་དེར་སྐྱེས་པ་དག་ནི་ཚུལ་ཁྲིམས་ཕུན་སུམ་ཚོགས་པ་  
ལེགས་པར་བསྲུངས་ཤིང་བསྒོམས་པ་དེའི་འབྲས་བུའི་རྣམ་པ་ཡིན་ཏེ་དེ་ལ་ཉེ་བར་སྤྱོད་པར་བྱེད་དོ། །ལྷའི་ཚོགས་ཐམས་ཅད་ཆོས་བཟང་དུ་ཞུགས་ཏེ། བརྒྱ་བྱིན་གྱི་གནས་  
  
  
༄༅། །དཔག་ཚད་ལྔ་བརྒྱར་རྒྱ་ཆེ་ཞིང་གསེར་བཙོ་མས་རྣམ་པར་བརྒྱན་པ། བཻ་ཌཱུརྱའི་ཤིང་ལྗོན་པས་ཉེ་བར་མཛེས་པར་བྱས་པ། ཤིང་ལྗོན་པ་གཞན་རྣམས་  
ཀྱིས་ཀྱང་མཛེས་པར་བྱས་པ། མེ་ཏོག་འཇམ་པོས་རྒྱས་པ་ཤིན་ཏུ་དྲི་ཞིམ་ཞིང་དཔག་ཚད་ལྔའི་བར་དུ་དྲི་རབ་ཏུ་འབྱུང་བར་བྱེད་པ། ཡིད་དུ་འོང་བ་དགའ་བར་བྱེད་ལ། སྡུག་  
ཅིང་ཡིད་དུ་འཐད་པ་གཞན་གྱིས་མི་ཐུབ་པ་དག་ཡོད་དོ། དེ་དག་ཐམས་ཅད་ཀྱང་ལྷའི་མདུན་སར་བརྒྱ་བྱིན་གྱིས་ཡོངས་སུ་བསྐྱངས་པ་ཡིན་ནོ། །དེ་དག་ལྷའི་དབང་པོ་བརྒྱ་  
བྱིན་དང་བཅས་ཤིང་ལྷ་མོའི་ཚོགས་བྱེ་བ་ཕྲག་དགུ་བཅུ་རྣམས་དང་ལྷན་ཅིག་ཏུ་འདོད་པའི་ཡོན་ཏན་ལྔ་པོ་དེ་རྣམས་ཀྱིས་དགའ་བར་བྱེད། རྩེ་བར་བྱེད་དོ། །དེར་ཞུགས་ནས་  
ཁང་བཟང་རབ་ཏུ་དགའ་བར་གནས་པ་ཞེས་བྱ་བ་དེའི་ནང་དུ་འདོང་བར་བྱེད་དོ། །བཻ་ཌཱུརྱ་དང། གསེར་དང། དངུལ་དང། སྤུག་པས་བྱས་པའི་ཀ་བ་རྣམས་དང། གསེར་ལས་བྱས་  
པའི་སྟན་རྣམས་ཀྱིས་ཉེ་བར་མཛེས་པར་བྱས་པ། ཐགས་སུ་བཏགས་པ་མ་ཡིན་པའི་སྟན་ཁྲ་བོ་འཇམ་ལ་ནེམས་ཞེས་བྱེད་ཅིང་འཕར་ལ་ལྷོད་པ་རྣམས་བཏིང་བ། སྟེང་དུ་  
གདིང་བ་ཡོན་ཏན་ཕུན་སུམ་ཚོགས་པའི་སྟན་རྣམས་ལ་ལྷའི་ཚོགས་ཐམས་ཅད་བརྒྱ་བྱིན་གྱིས་གནང་ནས་འཁོད་དོ། །དེ་ནས་ལྷའི་དབང་པོ་བརྒྱ་བྱིན་གྱིས་ལྷ་རྣམས་ལ་  
  
  
།བདག་ཅག་ལེགས་པར་བྱས་པའི་ལས་དེས་ལྷའི་འཇིག་རྟེན་འདིར་སྐྱེས་ལ། དེ་ཟད་ནས་ལྟུང་བ་ནི་གདོན་མི་ཟའོ། །བདག་ཅག་ཐམས་ཅད་ལས་ཀྱི་འབྲས་བུའི་བགོ་  
སྐལ་ལ་ཇི་ལྟར་སྤྱོད་པ་བཞིན་བདག་ཅག་ལྷ་རྣམས་ཀྱི་ནང་དུ་འོང་ལ། དེ་ནས་ཡང་བདག་ཅག་ལྟུང་བའི་མཐར་འགྱུར་ཏེ། དེ་ལྟ་བས་ན། ལྷ་དག་སྡུག་བསྔལ་དེ་དག་ཐམས་ཅད་མངོན་  
པར་ཤེས་པར་བྱས་ལ་དགེ་བ་ལ་འབད་པར་གྱིས་ཤིག་དེ་ནས་བརྒྱ་བྱིན་གྱི་ཚིག་དེ་ཐོས་ནས། དེ་དག་ཀུན་གྱི། བརྒྱ་བྱིན་ལ་འདི་སྐད་སྨྲས་སོ་བརྒྱ་བྱིན། ཁྱོད་ཀྱིས་དེ་ཇི་ལྟར་ཐུགས་  
སུ་ཆུད་པ་དེ་བཞིན་ལགས་ཏེ། བདག་ཅག་ཀུན་དེ་ལྟར་རང་གི་ལས་ཀྱི་འབྲས་བུ་ལ་ཉེ་བར་སྤྱོད་པ་ལྷའི་དགའ་བ་དང། བདེ་བ་དེ་ལས་ལྟུང་བར་འགྱུར་ན། དེ་ལས་གཞན་པ་བདག་  
ཅག་རྒྱུ་གང་གིས་ལྟུང་བར་མི་འགྱུར་བ་བསྟན་དུ་གསོལ། དེ་ནས་བརྒྱ་བྱིན་གྱིས་ལྷ་དེ་རྣམས་ལ་འདི་སྐད་སྨྲས་སོ། །གང་འདུས་བྱས་ཀྱི་རྣམ་པ་འཇིག་པའི་མཐའ་ཅན་རྟག་པར་  
འགྱུར་བའམ། །ཐེར་ཟུག་ཏུ་འགྱུར་བའམ། མི་འགྱུར་བའི་ཆོས་ཅན་གྱི་གནས་དེ་ནི་འོག་གམ། ཐད་ཀའམ། དབུས་སམ། སྟེང་ནའང་མེད་དོ་།ཀུན་ནས་ཉོན་མོངས་པ་ལ་རྟག་  
ཏུ་ཆགས་པའི་བློ་དེས་ནི་ཆོ་ག་འགྲངས་ཏེ། སྡུག་བསྔལ་ལ་མཐའ་མེད་ཅིང་ལེགས་པ་མེད་བདེ་བའི་རང་བཞིན་མ་ཡིན། རྒྱུ་དང་རྐྱེན་ཁོང་དུ་ཆུད་པ་སྐྱེད་པ་མ་ཡིན། ཡང་དག་པར་  
  
  
༄༅། །སྐྱེད་པ་ཡིན། སྡུག་བསྔལ་གྱི་མཐའ་འདི་ལྟ་བུ་ལ་རྟོག་པར་མི་བྱེད་དེ། ཁྱེད་ཅག་ཕལ་ཆེར་མཐོ་རིས་ནས་ཚེ་འཕོས་ཏེ་སེམས་ཅན་དམྱལ་བ་དང་  
ཡི་དྭགས་དང། དུད་འགྲོ་རྣམས་ཀྱི་ནང་དུ་སྐྱེའོ། །དེ་ནས་ཡང་ལེགས་པར་བྱས་པའི་ལས་ཀྱིས་འདིར་སྐྱེས་པ་རྣམས་རང་གི་ལས་ཀྱི་འབྲས་བུའི་བགོ་སྐལ་ལ་སྤྱོད་པ་མཐོ་རིས་  
ན་ལྷའི་བདེ་བ་དག་མྱོང་བར་འགྱུར་རོ། །དེ་ནས་ཡང་ལས་ཀྱིས་གཟིངས་པ་རྣམས་ལྟུང་བར་འགྱུར་ཏེ། སེམས་ཅན་དམྱལ་བ་དང། ཡི་དྭགས་དང། དུད་འགྲོ་རྣམས་ཀྱི་ནང་  
དུ་ཉེ་བར་སྤྱོད་པར་འགྱུར་གྱི་ལྷ་རྣམས་དེ་ལ་ཤིན་ཏུ་བག་ཡོད་པར་གྱིས་ཤིག་འདི་ལྟར་བདག་གིས་གངྒཱའི་ཀླུང་གི་བྱེ་མ་སྙེད་ཀྱི་སངས་རྒྱས་རྣམས་ཀྱིས་མདོར་བསྡུས་ཏེ་  
གསུངས་པའི་ཆོས་དེ་ཁོ་ན་དང། གཞན་གང་གིས་འཁོར་བ་ལས་ཐར་པར་འགྱུར་བ་བཤད་པར་བྱའོ། །འདི་ལྟ་སྟེ། མ་རིག་པའི་རྐྱེན་གྱིས་འདུ་བྱེད་རྣམས། འདུ་བྱེད་ཀྱི་  
རྐྱེན་གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་གྱིས་མིང་དང། གཟུགས། མིང་དང། གཟུགས་ཀྱི་རྐྱན་གྱིས་སྐྱེ་མཆེད་དྲུག་།སྐྱེ་མཆེད་དྲུག་གི་རྐྱེན་གྱིས་རེག་པ། རེག་པའི་  
རྐྱེན་གྱིས་ཚོར་བ། ཚོར་བའི་རྐྱེན་གྱིས་སྲེད་པ། སྲིད་པའི་རྐྱེན་གྱིས་ལེན་པ། ལེན་པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་རྐྱེན་གྱིས་རྒ་ཤི་དང། མྱ་  
  
  
སྨྲེ་སྔགས་འདོན་པ་དང། སྡུག་བསྔལ་བ་དང་ཡིད་མི་བདེ་བ་དང། འཁྲུག་པ་རྣམས་འབྱུང་བར་འགྱུར་ཏེ། དེ་ལྟར་སྡུག་བསྔལ་གྱི་ཕུང་པོ་ཆེན་པོ་འདི་འབའ་ཞིག་འབྱུང་བར་  
འགྱུར་རོ། །ཡང་མ་རིག་པ་འགགས་པས་འདུ་བྱེད་འགག་པར་འགྱུར་ལ་འདུ་བྱེད་འགགས་པས་རྣམ་པར་ཤེས་པ་འགག། རྣམ་པར་ཤེས་པ་འགགས་པས་མིང་དང། གཟུགས་  
འགག་མིང་དང། གཟུགས་འགགས་པས་སྐྱེ་མཆེད་དྲུག་འགག་སྐྱེ་མཆེད་དྲུག་འགགས་པས་རེག་པ་འགག་རེག་པ་འགགས་པས་ཚོར་བ་འགག་ཚོར་བ་འགགས་པས་  
སྲེད་པ་འགག་སྲེད་པ་འགགས་པས་ལེན་པ་འགག་ལེན་པ་འགགས་པས་སྲིད་པ་འགག་སྲིད་པ་འགགས་པས་སྐྱེ་བ་འགག་སྐྱེ་བ་འགགས་པས་རྒ་བ་དང། ན་པ་དང་  
འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་དང། ཡིད་མི་བདེ་བ་དང། འཁྲུག་པ་རྣམས་འགག་པར་འགྱུར་ཏེ། དེ་ལྟར་སྡུག་བསྔལ་གྱི་ཕུང་པོ་ཆེན་པོ་འདི་  
འབའ་ཞིག་འགག་པར་འགྱུར་རོ། །དེ་ལྟར་ལྷ་དག་འཁོར་བ་འདིའི་འཇུག་པ་དང་ལྡོག་པ་ཞེས་བྱ་བ་མཐོང་ཞིང་ཤེས་ན་ཉོན་མོངས་པ་ཟད་ནས་ཐར་བར་འགྱུར་ཏེ། མྱ་ངན་ལས་  
འདས་པ་ཞེས་བྱ་བ། འཇིག་པ་མེད་པ། རྟག་པ། དགའ་བ་མེད་པ་འཆི་བ་མེད་པ། ཟག་པ་མེད་པ་འཐོབ་སྟེ། དེ་ལྟར་ལྷ་དག་སྲོག་ཆགས་རྣམས་འཁོར་བ་འདི་ལས་ཐར་བར་  
  
  
༄༅། །འགྱུར་རོ། །གང་འདུས་བྱས་ཀྱི་རྣམ་པ་འཇིག་པ་མེད་པའི་མྠའམ། ཟད་པ་མེད་པའི་མཐའ་པ། ཆུད་ཟ་བ་མེད་པའི་མྠའམ་ཚེ་རབས་སུ་འགག་པ་  
མེད་པའི་ཆོས་ཞེས་བྱ་བའི་གནས་གཞན་འཁོར་བ་ན་མེད་དོ། །གང་ན་གཏན་དུ་བདེ་བར་འགྱུར་བ་དང། ལྟུང་བའི་མཐའ་མེད་པ་དང་ཟད་པ་དང། འཇིག་པའི་མཐའ་མེད་པ་དང་  
འབྱུང་བ་དང། འཇིག་པར་འགྱུར་བའི་ཆོས་ཅན་མ་ཡིན་པ་མེད་དོ་།དེ་ནས་བརྒྱ་བྱིན་གྱི་ཁ་ནས་ཚིག་དེ་དག་ཐོས་ནས། ལྷ་གང་ཚེ་རབ་གཞན་དག་ཏུ་སེམས་བསྒོམས་པ་དམ་  
པའི་ཆོས་ལ་མངོན་པར་དགའ་ཞིང་བློ་ཤིན་ཏུ་ཞེན་པ་དེ་དག་ནི་ཡིད་ལ་བག་ཡོད་པར་འགྱུར་ཞིང། སངས་རྒྱས་དང། ཆོས་དང། དགེ་འདུན་རྣམས་ལ་གཅིག་ཏུ་དད་ལ་མྱ་  
ངན་ལས་འདས་པའི་ས་བོན་བདེ་བའི་ལས་འཕེན་པར་བྱེད་དོ། །ཡིད་མ་བསྒོམས་པ་གང་ཡིན་པ་དེ་དག་ནི་དེ་ནས་ཡང་བག་མེད་ཅིང་སེམས་འཁྲུགས་པར་འགྱུར་ལ། སྲེད་  
པས་བསླུས་པ་རྣམས་ལྷའི་འདོད་པའི་ཡོན་ཏན་ལྔ་རྣམས་འབྱོར་ཅིང་ལྡན་པར་གྱུར་པས་དགའ་བར་བྱེད་དོ། །དེ་ནས་ཡང་དེས་བསླུས་པ་རྣམས་རྩེ་བ་དོན་དུ་བྱེད་ཅིང་དགའ་  
བར་བྱེད་དེ། དེ་ལྟར་དེ་དག་གི་འཁོར་བའི་སྡུག་བསྔལ་མཐའ་མེད་པར་འགྱུར་རོ། །དེ་ལྟར་ལྷའི་རྒྱལ་པོ་བརྒྱ་བྱིན་དེས་ཆོས་བཤད་པ་ན་འཇིག་རྟེན་སྐྱོང་བ་བཞི་རྣམས་ལྷའི་  
  
  
འདི་ལྟར་ལྷའི་རྒྱལ་པོ་བརྒྱ་བྱིན་ལྷ་རྣམས་དང་ལྷན་ཅིག་གང་ན་བཞུགས་ཞེས་དཔྱོད་པར་བྱེད་དོ། །དེ་ནས་དེ་ལྟར་བརྒྱ་བྱིན་ལྷའི་སྟན་  
ལ་འདུག་ཅིང་ལྷའི་ཚོགས་ཀྱིས་ཡོངས་སུ་བསྐོར་ལ་གཟི་བརྗིད་འབར་བ་ན། ལྷ་ཡུལ་གྱི་བདེ་བ་དཔེ་མེད་པ་དུ་མ་དང་ལྡན་པ་རྒྱང་རིང་པོ་ནས་མཐོང་ངོ། །དེ་མཐོང་ནས་འཇིག་རྟེན་  
སྐྱོང་བ་བཞི་རྣམས་བརྒྱ་བྱིན་ག་ལ་བ་དེར་འདོང་བར་བྱེད་དོ་།དོང་ནས་བརྒྱ་བྱིན་ལ་གསོང་བོར་སྨྲ་སྟེ། ལྷའི་སྟན་མཆོག་ཏུ་ཉམས་དགའ་བ་བཟང་པོ་ལ་ཕྱོགས་གཅིག་ཏུ་འཁོད་  
དོ༑ ༑དེ་ནས་ཡང་སྟན་མཆོག་ཏུ་ཉམས་དགའ་བ་བཟང་པོ་དེ་དག་ལས་ལངས་ཏེ། བརྒྱ་བྱིན་ག་ལ་བ་དེ་ལོགས་སུ་ཕྱོགས་ནས་འདུག་སྟེ་བརྒྱ་བྱིན་ལ་འདི་སྐད་སྨྲས་སོ། །ལྷའི་  
དབང་པོ། འདི་ལྟར་ཛམྦུའི་གླིང་གི་མི་རྣམས་ནི་དགེ་བ་བཅུའི་ལས་ཀྱི་ལམ་ལ་མངོན་པར་བརྩོན་ཞིང་ཆོས་ལ་དགའ་བ། མར་འཛིན་པ་དང། ཕར་འཛིན་པ་དང། དགེ་སྦྱོང་  
དུ་འཛིན་པ་དང། བྲམ་ཟེར་འཛིན་པ་དང། རིགས་ཀྱི་རྒན་རབས་ལ་གུས་པར་བགྱིད་ཀྱི། ལྷའི་དབང་པོ། ཁྱོད་དགྱེས་པར་མཛད་དུ་གསོལ་།དེ་ནས་ལྷའི་དབང་པོ་བརྒྱ་བྱིན་  
གྱིས་ཚིག་དེ་དག་ཐོས་ནས་འདི་སྐད་སྨྲས་སོ། །ལྷ་དག་བདག་ནི་དགའོ། །རྒྱལ་པོ་ཆེན་པོ། ཁྱེད་ཅག་ནི་འཇིག་རྟེན་སྐྱོང་ཞིང་འཇིག་རྟེན་ལ་ཕན་པར་འདོད་པ་ཕན་གདགས་པར་  
  
  
༄༅། །རབ་ཏུ་ཞུགས་པ་ཡིན་ཏེ། བདག་གི་དགའ་བའང་ཐོས་ནས་།ཁྱེད་བདེ་ལེགས་སུ་གྱུར་ཅིག་དེ་ནས་ཛམྦུའི་གླིང་དུ་ཆོས་དང་མི་ལྡན་ཞིང་ཆོས་མ་ཡིན་པའི་རྗེས་སུ་ཞུགས་པའི་  
མི་དེ་དག་དེ་བཞིན་དུ་འཇིག་རྟེན་སྐྱོང་བ་རྣམས་བརྒྱ་བྱིན་ལ་སྨྲ་བར་བྱེད་དེ། ཛམྦུའི་གླིང་ན་མི་ཆོས་དང་མི་ལྡན་ཞིང་ཆོས་མ་ཡིན་པའི་རྗེས་སུ་འཇུག་པ་མར་མི་འཛིན་པ་དང་  
ཕར་མི་འཛིན་པ་དབང། དགེ་སྦྱོང་དུ་མི་འཛིན་པ་དང། བྲམ་ཟེར་མི་འཛིན་པ་དང། རིགས་ཀྱི་རྒན་རབས་ཀྱི་རྗེས་སུ་མི་འཇུག་པ་དག་མཆིས་ཏེ། བདུད་ཀྱི་ཕྱོགས་ནི་འཕེལ་ལོ། །  
དམ་པའི་ཆོས་ཀྱི་ཕྱོགས་ནི་འགྲིབ་བོ་ཞེས་བསྙད་དོ། །ལྷའི་རྒྱལ་པོ་བརྒྱ་བྱིན་གྱིས་དེ་ཐོས་ནས། རྒྱལ་ཆེན་བཞིའི་ལྷ་རྣམས་དང་སུམ་ཅུ་རྩ་གསུམ་པ་ཇི་ལྟར་ཕྱོགས་པ་རྣམས་  
ལ་བོས་ནས་སྨྲས་པ། ལྷ་མ་ཡིན་བརྟན་པ་དང། རབ་སྤྲོ་ལ་སོགས་པ། ཀླུ་ཆོས་མ་ཡིན་པ་དང་ལྡན་པ་རབ་འཇོམས་ལ་སོགས་པ་སའི་འོག་ནས་ལངས་ཏེ། བདག་ཅག་ལ་གཡུལ་  
འགྱེད་དུའོ་གོ་ལྷ་ཁྱེད་རྣམས་ཆོས་ཤིག་དེ་ནས་བརྒྱ་བྱིན་གྱི་བཀའ་དེ་མནོས་ནས། གང་རྒྱལ་ཆེན་བཞིའི་ལྷ་རྣམས་བརྒྱ་བྱིན་གྱི་བཀས་ཤིན་ཏུ་རིངས་པར་ལག་ཆ་དང་  
མཚོན་ཆ་སྣ་ཚོགས་སྔ་མ་བཞིན་ཚོགས་ཏེ། རི་བོ་ཟླ་བ་ཞེས་བྱ་བའི་རིག་ལ་བ་དེར་འདོང་བར་བྱེད་དོ། །དེ་ནས་འཇིག་རྟེན་སྐྱོང་བ་དེ་རྣམས་དོང་བ་དང། ལྷའི་དབང་པོ་བརྒྱ་བྱིན་ཡང་  
  
  
ལྷའི་ཕྲེང་བ་དང་གོས་ནི་གྱོན། ལང་ཚོ་ལ་བབ་པའི་གཟུགས་རྒྱན་སྣ་ཚོགས་ཀྱིས་ནི་བརྒྱན། ལྷ་མོ་རྣམས་ནི་རྗེས་སུ་འབྲང་ཞིང་ལྷའི་ཚོགས་  
ཀྱིས་ཡོངས་སུ་བསྐོར་བ་དང་ལྷན་ཅིག་ཐམས་ཅད་མངོན་པར་འབྱོར་ཅེས་བྱ་བ་ག་ལ་བ་དེར་འདོང་བར་བྱེད་དེ། སྐྱེད་མོས་ཚལ་གང་ཡིན་པ་དེ་རི་རབ་དང། སྐྲ་ལྟ་བུར་ཅུང་ཟད་འདྲ་བའི་  
དཔེར་བྱ་ན། འདི་ལྟར་ཟླ་བ་རྒྱུ་སྐར་གྱི་ཚོགས་ཀྱིས་ཡོངས་སུ་བསྐོར་བ་ལྟ་བུ་དང། ཉི་མ་གཟའི་ཚོགས་ཀྱིས་བསྐོར་བ་མི་མཐུན་པར་མཐོང་བ་ལྟ་བུ་དང། རི་རབ་གསེར་གྱི་རི་སྟོང་  
གིས་བསྐོར་བ་ལྟ་བུ་དང། ཤིང་ལྗོན་པ་ལྷའི་གསེར་དང། དངུལ་དང། བཻ་ཌཱུརྱ་དང། མཐོན་ཀ་དང། པདྨ་རཱ་གའི་མདོག་ལྟ་བུ་རྣམས་ཀྱིས་ཉེ་བར་མཛེས་པར་བྱས་པའི་སྐྱེད་  
མོས་ཚལ་དེ་ལྷའི་མེ་ཏོག་གིས་མཛེས་པར་བྱས་ཤིང་བྱའི་ཚོགས་ཀྱིས་ཡོངས་སུ་བསྐོར་ལ་སྒྲ་སྐད་སྙན་པ་འབྱིན་པ་ལྷའི་པདྨའི་རྫིང་རྣམས་ཀྱིས་མཛེས་པར་བྱས་པ་ཡིན་ནོ། །ལྷའི་  
རྒྱལ་པོ་བརྒྱ་བྱིན་གྱི་གླང་པོ་ཆེའི་རྒྱལ་པོས་སྲུང་གི་བུ་ཞེས་བྱ་བ་སྐྱེད་མོས་ཚལ་ཆེན་པོ་དེ་ན་རྫིང་དེ་དག་སྔ་མ་བཞིན་ཡོད་པའི་ནང་ན་བལ་གླང་མོ་དང་ལྷན་ཅིག་རྩེ་བར་བྱེད། གསེར་  
དང༑ བཻ་ཌཱུརྱའི་པདྨའི་འདམ་བུའི་ནང་ན་བལ་གླང་མོ་དང་ལྷན་ཅིག་རྩེ་ཞིང་ཡུལ་དེར་འགྲོ་བར་བྱེད་དོ། །ལྷའི་རྒྱལ་པོ་བརྒྱ་བྱིན་ལྷའི་ཚོགས་དང། ལྷ་མོའི་ཚོགས་སྣ་ཚོགས་ཀྱིས་  
  
  
༄༅། །ཡོངས་སུ་བསྐོར་བ་ལྟར། གླང་པོ་ཆེའི་རྒྱལ་པོ་དེའང་དེ་ལྟ་བུ་ཡིན་ལ། པདྨ་གསེར་བཅོམ་ལྟ་བུ་དང། ནམ་མཁའ་ལ་ཉི་མ་འབུམ་ཕྲག་འཆར་བ་དེ་ལྟ་  
བུའི་འོད་བཟང་པོ་འཆར་བ་དང་ལྡན་པ་རྣམས་ཀྱིས་མཛེས་པར་བྱས་པ་དེར་དེ་དགའ་བར་བྱེད། ཡོངས་སུ་སྤྱོད་པར་བྱེད། རྩེད་མོ་བྱེད་དུད་འགྲོར་གྱུར་ཀྱང་ལྷའི་བདེ་བ་མྱོང་བ་  
ཡིན་ནོ། །དེ་ནས་ལྷའི་རྒྱལ་པོ་བརྒྱ་བྱིན་དེར་སོང་ནས་ལག་པ་གཉིས་ཀྱིས་བྱུགས་ཤིང་ཕྱི་བདར་བྱེད་ལ། ཀྱེ༑ བདག་གི་གླང་པོ་ཆེའི་རྒྱལ་པོ་འདི་ནི་གཡུལ་འགྱེད་པ་ལ་དགོས་པ་ཡིན་ཏེ་  
ལྷ་དང། ལྷ་མ་ཡིན་འཐབ་པའི་ཚེ་འདིའི་སྟེང་ནས་བདག་རྒྱལ་བ་ཐོབ་བོ། །དེ་ནས་གླང་པོ་ཆེ་མཆོག་ཕྱི་བདར་བྱས་ནས། སྐྱེད་མོས་ཚལ་ཐམས་ཅད་འབྱོར་ལྡན་ན་ཁང་བཟང་མྱ་ངན་  
བྲལ་ཞེས་བྱ་བ་ག་ལ་བ་དེར་འགྲོ་བར་བྱེད་དེ། ཆུའི་ཟམ་པ་ལྟ་བུའི་སྐད་དེ་ལས་འཛེགས་ནས། དེར་ལྷ་དང། ལྷ་མོའི་ཚོགས་ཀྱིས་ཡོངས་སུ་བསྐོར་ཏེ་འཇུག་པར་བྱེད་དོ། །  
དེར་ཞུགས་ནས་ལྷའི་རྒྱལ་པོ་དེ་ལྷ་མོ་བྱེ་བ་ཕྲག་དགུའི་མདུན་ན་རྩེ་བར་བྱེད། དགའ་བར་བྱེད་དོ། །ལྷའི་རྒྱལ་པོ་དེ་རྣམས་དང་ལྷན་ཅིག་ལྷའི་འདོད་བའི་ཡོན་ཏན་ལྔ་རྣམས་  
འབྱོར་ཅིང་ལྡན་པར་གྱུར་བར་རྩེ་བར་བྱེད། དགའ་བར་བྱེད། ཡོངས་སུ་སྤྱོད་པར་བྱེད་དོ། །ལྷའི་རྒྱལ་པོ་རང་གི་ལས་དང་མཐུན་པར་ལོངས་སྤྱོད་འབྱོར་ཏེ། ལྷ་དེ་དག་དང། ལྷའི་  
  
  
སྡུག་པ། ཡིད་དུ་འོང་བ་བྱས་ཤིང་བསགས་པ་དང། སོ་སོ་ཡང་དག་པར་མྱོང་བར་འགྱུར་བ་བདེ་བའི་རྣམ་པར་སྨིན་པ་བདེ་བ་སོ་སོར་ཡང་དག་པར་  
མྱོང་བར་འགྱུར་བའི་ལས་ཟད་པར་མ་གྱུར་བ་དེ་སྲིད་དུ་འདི་ལྟ་སྐྱེད་མོས་ཚལ་བརྒྱ་སྙེད་ཀྱིས་བརྒྱན་པའི་ལྷའི་འདུན་ས་ཆོས་བཟང་གི་སྐྱེད་མོས་ཚུལ་དེ་ན་བ་དེ་བ་ཀུན་དང་ལྡན་  
ཞིང་ལྷའི་ཚོགས་ཐམས་ཅད་དང་བཅས་པས་ཡན་ལག་ལྷ་དང་ལྡན་པའི་རོལ་མོ་རྣམས་ཀྱིས་རྩེ་བར་བྱེད་དགའ་བར་བྱེད་དོ། །དེ་དག་ཕྱིས་ལྷའི་འདུན་ས་ཆོས་བཟང་ནས་འཆི་བར་  
འགྱུར་ཏེ། ཤི་ནས་ཀྱང་ཇི་ལྟར་ལས་དེ་དང་ཉེ་བར་འགྲོ་ཞིང་མྱོང་བར་འགྱུར་བ་བཞིན་སེམས་ཅན་དམྱལ་བ་དང། ཡི་དྭགས་དང་དུད་འགྲོ་རྣམས་ཀྱི་ནང་དུ་སྐྱེ་བར་འགྱུར་རོ། །གལ་  
ཏེ་མི་རྣམས་དང་སྐལ་པ་མཉམ་པར་མིའི་ནང་དུ་སྐྱེས་ན། དེ་ལས་དེ་དང་རྒྱུ་མཐུན་པར་མཆོག་ཏུ་བདེ་བ་དང། རིག་པའི་བློ་དྲི་མ་མེད་པ་དང། ཕན་ཚུན་གྱི་གཙོ་བོའམ། གྲོང་གི་གཙོ་  
བོའམ། ཡུལ་གྱི་གཙོ་བོའམ་གྲོང་ཁྱེར་གྱི་གཙོ་བོའམ། ཕན་ཚུན་གྱི་གཉེན་འདབ་དང། རྩ་ལག་དང་བདེ་བར་ལྷན་ཅིག་འཁོང་པར་འགྱུར་རོ། །ལྷའི་རྒྱལ་བོ་དེ་ནི་ངན་སོང་གི་སྒོ་བཅད་པ་ཡིན་ཏེ་  
ལྷ་དེ་དག་གི་འཆི་འཕོ་བ་ལ་མངོན་པར་བཏགས་ནས་འདི་ལྟར་ཚིགས་སུ་བཅད་དེ་སྨྲས་པ། ས་གང་ཡིན་པ་དེ་དག་གི། ཚལ་ནི་པདྨ་སྣ་ཚོགས་དང། རྩེ་མོ་མཆོག་སྟེ་ཉམས་དགའ་དང་  
  
  
༄༅། །རིན་པོ་ཆེ་དང་ལྡན་པ་དང། །མཚོ་དང་འབབ་ཆུ་རིན་པོ་ཆེའི། །རྡོ་བ་སྣ་ཚོགས་རྣམས་ཀྱིས་བརྒྱན། །ལྗོན་ཤིང་མེ་ཏོག་སྣ་ཚོགས་དང། །བྱ་ནི་སྣ་ཚོགས་  
དག་གིས་ཁེབས། །གསེར་ལས་བྱས་པའི་དཔག་བསམ་ཤིང། །ཁ་ཅིག་དྲི་མེད་བཻ་ཌཱུརྱ། །དངུལ་དང་གསེར་ནི་བཙོ་མ་ཡིན། །ཚལ་ནི་རྣམ་པར་འདྲེས་པ་བསྐྱེད། །བུང་བ་རྣམས་  
ནི་སྒྲ་འབྱིན་པས། །པདྨའི་རྫིང་ནི་རྣམ་པར་མཛེས། །ཁང་བཟང་མཆོག་ནི་ཉམས་དགའ་ཞིང། །རིན་པོ་ཆེ་ནི་ཆེ་དང་ལྡན་།རྣམ་པར་བརྒྱན་པ་ཉམས་དགའ་སྟེ། །ལྷ་ལ་  
འོས་པ་ཐམས་ཅད་ཡོད། །དེ་དག་ཐམས་ཅད་དེ་བཞིན་འདུག་སྐྱེ་བོ་རྣམས་ནི་ཡོངས་སུ་འགྱུར། །ཀྱེ་མ་སྲེད་པས་བསླུས་པ་ཡི། །ལྷ་རྣམས་ཀུན་གྱི་བདེ་བ་ནི། །སྒྱུ་མ་ཆུ་བུར་དབུ་  
བ་དང། །དྲི་ཟའི་གྲོང་ཁྱེར་ལྟ་བུ་ཡིན། །སྲེད་པ་དུག་དང་མེ་འདྲ་བ། །འཇིག་རྟེན་འཇིག་པའི་ཕྱིར་གནས་ཏེ། །སྲེད་པའི་མཚོར་ནི་འཁྱམ་བྱེད་ཅིང། །སྐྱེ་བོ་དེ་ཀུན་འཇིག་པར་  
བྱེད༑ ༑འདོད་པ་ལོངས་པས་ཆོག་མི་ཤེས། །བདེ་བ་འདོང་པས་ཆོག་མི་ཤེས། །འཆི་བའི་མེ་ཡིས་རྣམ་བསྲེགས་པ། །ལྷ་ཚོགས་དེ་དག་ག་ལས་འོངས། །སྲིད་འདིས་འཇིག་  
རྟེན་གཟེངས་པ་རྣམས། །ཡེ་ནས་ངན་ཏེ་འཕགས་པ་མིན། །གང་གིས་རྣམ་པར་རྨོངས་པའི་ལྷ། །འཆི་བ་ཡི་ནི་དབང་དུ་སོང། །ལྷ་དང་མི་དང་ལྷ་མ་ཡིན། །གནོད་སྦྱིན་སེམས་  
  
  
།འཆི་བའི་ཞགས་པ་མི་བཟད་པར། །ཐམས་ཅད་དབང་མེད་འགྲོ་བར་འགྱུར། །ཁམས་གསུམ་པ་སྟེ་འདི་དག་ཀུན་།འཆི་བའི་ཞགས་པས་སྦྲེལ་གྱུར་ཀྱང། །  
སྲེད་པའི་རྨོངས་པས་རྨོངས་པ་རྣམས། །དབང་མེད་མཐོང་བར་མི་འགྱུར་རོ། །དེ་ལྟར་བརྒྱ་བྱིན་གྱིས་རྟག་ཏུ་ལྷ་དེ་རྣམས་ཀྱི་སྐྱེ་བ་དང། གཞན་མི་རྟག་པ་འཆི་བ་དག་མཐོང་ནས། ལྷ་  
དག་ཤིན་ཏུ་གོ་བར་བྱ་བའི་ཚིགས་སུ་བཅད་དེ་སྨྲས་པ། འབྱུང་པོ་ཀུན་ལ་ཕན་བཞེད་པ། །བཅོམ་ལྡན་དེ་ལ་ཕྱག་འཚལ་ལོ། །གང་གི་སྲེད་པ་དུག་འདྲ་འདི། །འཇིག་རྟེན་པ་ལ་མང་  
དུ་གསུངས། །མདོར་ན་ཤེས་དང་ཤེས་བྱ་དག་དེ་ཡིས་འདི་ཀུན་ཐུགས་སུ་ཆུད། །ཤེས་དང་ཤེས་བྱ་མ་གཏོགས་པར། །གསུམ་པ་དམིགས་པར་མི་འགྱུར་རོ། །འདི་ནི་མི་རྟག་  
སྡུག་བསྔལ་སྟོང། །བྱེད་པ་པོ་ཡང་སྤངས་པ་ཡིན། །དེ་ཉིད་ལམ་ནི་རྣམ་སྟོན་པ། །སངས་རྒྱས་ཀྱིས་ནི་འཁོར་བ་གསུངས། །དེ་ལྟར་དབང་པོ་འདི་ཕྱག་རྒྱ་འདིས་བཏབ་པའི་ཡིད་དྲི་  
མ་མེད་པས་བཅོམ་ལྡན་འདས་ལ་བསྟོད་དོ། །བསྟོད་ནས་དེ་ནས་ཡང་ལྷའི་བདེ་བའང་ཉམས་སུ་མྱོང་བར་བྱེད་དེ། དེ་ལྟར་དེ་ལྷའི་བདེ་བ་ཐམས་ཅད་མྱོང་བ་ཡིན་ནོ། །དེ་ནས་ཡང་  
དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེས་སུམ་ཅུ་རྩ་གསུམ་པའི་ལྷ་རྣམས་ཀྱི་གནས་ལ་རྟོག་པར་བྱེད་དེ། དེས་ཐོས་པ་ལས་བྱུང་བའི་ཤེས་པས་སུམ་ཅུ་རྩ་གསུམ་  
  
  
༄༅། །པའི་ལྷ་རྣམས་ཀྱི་གནས་མཐོ་བ་ན་གནས་བ་ཞེས་བྱ་བ་ཇི་ལྟར་འདུག་པ་མཐོང་ངོ། །སེམས་ཅན་དག་ལས་གང་གིས་དེར་སྐྱེ་བར་འགྱུར་སྙམ་ནས་  
དེས་ཐོས་པ་ལས་བྱུང་བའི་ཤེས་པས་བརྟགས་ན་འདི་ལྟར་གང་གཞན་གྱིས་གསོད་པ་པོ་དག་ཉི་མ་གཅིག་ཙམ་དུ་སྲོག་གཅོད་པ་སྤོང་བའི་ཚུལ་ཁྲིམས་སྲུང་དུ་བཅུག་ལ། འཁོར་  
བ་ལས་ཐར་པ་འདོད་པ་རྣམས་མ་བྱིན་པར་ལེན་པ་དང། རྒྱལ་པོའི་ཆད་པས་འཇིགས་ནས་འབྲས་བུ་ཆུང་དུར་འགྱུར་བ་ཡང་སྤོང་དུ་འཇུག་ན། དེ་ལུས་དང་བྲལ་ནས་བདེ་འགྲོ་  
སུམ་ཅུ་རྩ་གསུམ་པའི་ལྷ་རྣམས་ཀྱི་ནང་ན་མཐོ་བའི་གནས་སུ་སྐྱེ་བར་འགྱུར་རོ། །གནས་མཐོ་བ་དེའང་རི་རབ་ཀྱི་སྟེང་ན་མཐོ་བ་ཡིན་ལ་ཁྱེད་ཅག་གི་ལས་སྣ་ཚོགས་སྣང་བ་  
བཞིན་གསེར་དང། དངུལ་གྱི་བཀྲ་བས་ཕྱེ་བ་ཡིན་ནོ། །ལྷ་རྣམས་མཐོ་བའི་གནས་དེར་འཛེགས་ནས་རི་རབ་ཀྱི་དྲུང་ཐམས་ཅད་ལྟ་བར་བྱེད་དེ། གསེར་དང། དངུལ་ལས་བྱས་  
ཤིང༑ བཻ་ཌཱུརྱ་བཀྲ་བས་རྣམ་པར་ཕྱེ་བ་རྣམ་པ་དུ་མ་ལ་ལྟ་བར་བྱེད་དོ། །ལྷའི་ཕྲེང་བ་དང་གོས་གྱོན་པ་རྣམས་གསེར་གྱིས་བརྒྱན་པའི་ས་གཞི་རྣམས་ལ་དགའ་བར་བྱེད། ཡོངས་  
སུ་སྤྱོད་པར་བྱེད་ལ། ལྷ་མོའི་ཚོགས་སྣ་ཚོགས་ཀྱིས་ཡོངས་སུ་བསྐོར་ཅིང་སྡུག་པ་དང་ལྷན་ཅིག་བཻ་ཌཱུརྱའི་ཚལ་དང་ཉེ་བའི་ཚལ་རྣམས་སུ་དགའ་བར་བྱེད། ཡོངས་སུ་སྤྱོད་པར་  
  
  
།དེར་དེ་དག་གི་རྟག་ཏུ་བཟའ་བ་དང། བཏུང་བ་ཆུ་བོ་ལྟར་འབབ་སྟེ། འདི་ལྟ་སྟེ། ཆུ་བོ་རོ་ཞིམ་ཞེས་བྱ་བ་དང་ཆུ་བོ་ཤུགས་ཆེན་འབབ་ཅེས་བྱ་བ་དང། ཆུ་བོ་དགའ་བཅས་  
ཞེས་བྱ་བ་དང། ཆུ་བོ་དགའ་བཅས་ཆེ་ཞེས་བྱ་བ་དང། ཆུ་བོ་བརྩེགས་འབབ་ཅེས་བྱ་བ་དང། ཆུ་བོ་ཤུགས་ཕྲེང་ཞེས་བྱ་བ་དང། ཆུ་བོ་སྟོང་འབབ་ཅེས་བྱ་བ་དང། ཆུ་བོ་གར་དགར་འབབ་  
ཅེས་བྱ་བ་སྟེ། ཆུ་བོ་དེ་དག་ནི་མྱོས་པའི་སྐྱོན་དང་བྲལ་ཞིང་བཏུང་བ་རྣམ་པ་སྣ་ཚོགས་ཐམས་ཅད་རབ་ཏུ་འབབ་པ་ཡིན་ནོ། །རོ་སྣ་ཚོགས་དང། མདོག་སྣ་ཚོགས་ཡོད་པ་ཡིན་ཏེ། འདི་ལྟ་སྟེ། འོ་མའི་  
མདོག་དང། པདྨ་རཱ་གའི་མདོག་དང། ཨནྡ་རྙིལ་གྱི་མདོག་དང་མཐུན་པ་དང། བཻ་ཌཱུརྱའི་མདོག་དང། གསེར་གྱི་མདོག་ལྟར་སེར་བ་དང། ཁ་ཅིག་མདོག་འདྲེས་པ་དང། ཆུ་ཤིན་ཏུ་དྲི་  
ཞིམ་ཞིང་བརྟན་པ་དག་ཏུ་ཁྱད་པར་འཕགས་པའང་འབབ་བོ་།གཞན་ཡང། བཟའ་བ་རོ་དང། དྲི་དང། མདོག་སྣ་ཚོགས་སུ་འབྱུང་སྟེ། འདི་ལྟ་སྟེ། རོ་ཤ་ཁ་ར་འདྲ་བ་དང། ལྷའི་དྲི་དང་  
མདོག་དང། མདོག་སྐྱ་བོ་དང། རོ་ཇི་ལྟར་འདོད་དག་སྟེ། ལྷ་རྣམས་ཇི་ལྟར་འདོད་པ་དེ་བཞིན་དུ་བཟའ་བ་རྣམས་ཀྱི་རོ་དེ་དག་ཀྱང་དེ་ལྟར་འགྱུར་རོ། །ཚལ་དང། ནགས་ཚལ་སྣ་ཚོགས་  
དག་མེ་ཏོག་དྲི་ཞིམ་པོ་རྣམས་ཀྱིས་ཉེ་བར་མཛེས་པར་བྱས་ཤིང་བྱ་ཁ་དོག་སྣ་ཚོགས་དང། རྣམ་པ་སྣ་ཚོགས་རྣམས་ཀྱིས་མཛེས་པར་བྱས་པ་ཡིན་ཏེ། དེ་དག་སའི་ཕྱོགས་ཉམས་  
  
  
༄༅། །དགའ་བ་དེར་ལྷ་དང། ལྷ་མོའི་ཚོགས་ཀྱིས་ཡོངས་སུ་བསྐོར་ནས་སིལ་སྙན་དང། གླུ་དབྱངས་དང། བྲོ་གར་སྣ་ཚོགས་ཀྱིས་རྩེ་བར་བྱེད། དགའ་བར་བྱེད་  
ཡོངས་སུ་སྤྱོད་པར་བྱེད་དོ། །དེར་ཚལ་འདི་དག་འབྱུང་བར་འགྱུར་ཏེ། ཤིང་སཱ་ལའི་ཚལ་དང། ཤིང་སཱ་ལ་ཆེན་པོའི་ཚལ་དང་ཇི་ལྟར་འདོད་པའི་ཤིང་ལྗོན་པའི་ཚལ་དང་  
མེ་ཏོག་རྟག་ཏུ་ཡོད་པའི་ཚལ་དང། རླུང་ཇི་ལྟར་འདོད་པ་བཞིན་བདེ་བར་འབབ་པའི་ཚལ་ཏེ། ཚལ་དགའ་བ་དེ་རྣམས་ན། གསེར་གྱི་ལྕུག་མ་འཕྱང་བས་ནི་མཛེས། དྲིལ་བུ་གཡེར་  
ཀའི་དྲ་བས་ནི་དཀྲིགས། བྱ་འབུམ་སྙེད་སྒྲ་འབྱིན་པ་དགའ་བ་ལྷའི་དབང་པོ་འདོད་པའི་ཡོན་ཏན་ལྔའི་བདེ་བ་དག་གིས་ལྷ་རྣམས་ཉེ་བར་འཚོ་བར་བྱེད་དོ། །ཕན་ཚུན་གྲོགས་སུ་གྱུར་  
ཅིང་ཕན་ཚུན་ལོངས་སྤྱོད་པ་གཅིག་པུ་དོན་དུ་བྱེད་པ། ནད་དང་མྱ་ངན་དང་བྲལ་བ། བཀྲེས་པ་དང། སྐོམ་པ་དང་བྲལ་བ། ལུས་ངན་པ་དང་བྲལ་བ། ཚོལ་བའི་ཉོན་མོངས་པ་དང་  
བྲལ་བ། ཅི་དགར་སྤྱོད་པ་ལ་བརྩོན་པ། ཅི་དགར་རྒྱུ་བ། ཅི་དགར་གནས་པ་དག་ཚལ་གྱི་ནང་དང། སྐྱེད་མོས་ཚལ་དང། པདྨའི་ཚལ་དང། མཐོང་ན་ཡིད་འཕྲོག་རྣམས་སུ་དགའ་  
བར་བྱེད་དོ། །མཐོ་བ་ན་གནས་པ་འདོད་པའི་ཡོན་ཏན་ལྔས་ཚིམ་པའི་ལྷ་རྣམས་འོད་ནི་རང་གི་འོད་ལ་ལུས་ནི་ཇི་ལྟར་འདོད་པ་བཞིན། ཕྲ་བ་དང། སྦོམ་པ་དང། ཡང་བར་སྒྱུར་  
  
  
ཅི་དགར་འགྲོ་བ། གར་དགར་འགྲོ་བ། རང་དགར་འགྲོ་བ་གང་ཐོབ་པར་འདོད་པ་དེ་ཐོབ་པར་འགྱུར་ཞིང། ཐོབ་ནས་སུས་ཀྱང་མི་འཕྲོག་ལ་ཐོབ་ནས་དེའི་དབང་དུ་འགྱུར་རོ། །  
མཐོ་བའི་གནས་ནི་གནས་པར་གྱུར་པའི་ལྷ་དེ་རྣམས་ལ་བདེ་བའི་རྣམ་པ་གཞན་ཡང་ཡོད་དེ། རང་གིས་ལེགས་པར་བྱས་པའི་ལས་རྒྱུ་དང། འབྲས་བུས་ཀུན་ནས་བསླང་བས་ཇི་སྲིད་དུ་  
འདོད་ཅིང་སྡུག་ལ་ཡིད་དུ་འོང་བ་ལེགས་པར་བསྲུངས་པའི་ཚུལ་ཁྲིམས་སྲོག་གཅོད་པ་དང། མ་བྱིན་པར་ལེན་པ་སྤངས་པ་ཟད་པར་མ་གྱུར་པ་དེ་སྲིད་དུ་ལྷ་མོའི་ཚོགས་རྣམས་  
དང་དགའ་བར་བྱེད། དགའ་དགུར་སྤྱོད་པར་བྱེད་དོ། །དེར་ལས་ཟད་ནས་ལྷའི་རིས་དེ་ནས་འཆི་བར་འགྱུར་ཏེ། ཤི་ནས་ལས་ཀྱི་འགྲོ་བ་ཇི་ལྟ་བ་དང། ལས་ལ་རྟོན་པ་དང། འགྲོ་བ་  
ཇི་ལྟ་བ་བཞིན་སྐྱེ་བར་འགྱུར་ཏེ། སེམས་ཅན་དམྱལ་བ་དང། ཡི་དྭགས་དང། དུད་འགྲོ་རྣམས་ཀྱི་ནང་ན་སྐྱེ་བར་འགྱུར་རོ། །གལ་ཏེ་མི་རྣམས་དང་སྐལ་པ་མཉམ་པར་མིའི་ནང་དུ་  
སྐྱེ་ན། དེ་ལས་དང་རྒྱུ་མཐུན་པར་རི་ལ་གནས་པ་རྟག་ཏུ་བདེ་བར་འགྱུར་ཞིང། ནོར་དང་ཤིན་ཏུ་ལྡན་པ་དང། རབ་ཏུ་བདེ་བ་དང་མཆོག་ཏུ་གཟུགས་བཟང་བ་དང། འཇིག་རྟེན་གྱི་  
བར་བཟང་པོར་དྲོ་བ་དང། བསིལ་བའི་ཚལ་རྣམས་ཀྱི་ནང་དུ་སྐྱེ་བར་འགྱུར་བ་མཐོང་ངོ། །དེ་ནས་ཡང་དགེ་སློང་ལས་ཀྱི་འབྲས་བུ་རྣམ་པར་སྨིན་པ་ཤེས་པ་དེ་སུམ་ཅུ་རྩ་གསུམ་པའི་ལྷ་  
  
  
༄༅། །རྣམས་ཀྱི་གནས་ལ་རྟོག་པར་བྱེད་དེ། དེས་ཐོས་པ་ལས་བྱུང་བའི་ཤེས་པས་ལྷ་རྣམས་ཀྱི་གནས་རི་རྩེན་གནས་བཞེས་བྱ་བ་ཇི་ལྟར་འདུག་པ་མཐོང་ངོ། །  
དེར་སེམས་ཅན་དག་ལས་གང་གིས་སྐྱེ་བར་འགྱུར་སྙམ་ནས། དེས་ཐོས་པ་ལས་བྱུང་བའི་ཤེས་པས་བརྟགས་ན་གང་གིས་ལུས་ཀྱི་ཚུལ་ཁྲིམས་རྣམ་གཉིས་བསྲུངས་པ་ཡིན་ཏེ། སྲོག་  
ཆགས་གསད་པར་ཆད་པ་དང། བཅིངས་པ་ཐར་བར་བྱས་ཤིང་མཐུ་རབ་ཏུ་ཆ་བར་གྱུར་ལ་ནུས་པར་ལྡན་པ་ཞིག་ལམ་དུ་ཞུགས་ཏེ་བཀྲེས་ཤིང་སྐོམ་བཞིན་དུ་བུ་རམ་ཤིང་ངམ་  
ལྡུམ་རའམ། རྫིའུ་གྲོང་དག་ཏུ་བའི་བཅུད་དམ། བུ་རམ་ཤིང་གི་བཅུད་མ་བྱིན་པར་མ་བླངས། སེམས་ཅན་གསད་པར་བྱ་བ་དང། མ་བྱིན་པར་བླངས་ནས་འཇིགས་ཏེ་འགྲོ་བ་  
ཐར་པར་བྱས་པའི་སྐྱེས་བུ་དམ་པ་དེ་ལུས་དང་བྲལ་ནས་བདེ་འགྲོ་མཐོ་རིས་ཀྱི་འཇིག་རྟེན་སུམ་ཅུ་རྩ་གསུམ་གྱི་གནས་རི་རྩེར་གནས་པའི་ལྷ་རྣམས་ཀྱི་ནང་དུ་སྐྱེ་བར་འགྱུར་རོ། །དེར་སྐྱེས་  
ནས་ཀྱང་དེ་བདེ་བའི་ལོངས་སྤྱོད་དུ་མ་དང་ལྡན་ཞིང་དེ་ཡུལ་ཆུ་བོ་ལྟ་བུ་དུམས་བདས་པ་ཡིན་ལ། དེའང་འདོད་ཆགས་ཆུ་བོ་ལྟ་བུ་ཡིན། འདི་ལྟ་སྟེ། འདོད་ཆགས་ཀྱི་ཆུ་བོ་དང། རྒྱགས་  
པའི་ཀློང་དང། མགུ་བའི་གླིང་དུ་ཆགས་པ་དང། ཀུན་དགའི་ཆུ་མིག་དང། ཀུན་ཏུ་རྟོག་པའི་རླབས་དང། གཟུགས་དང། སྒྲ་དང། དྲི་དང། རོ་དང། རེག་བྱ་སྡུག་པའི་བྱ་དང་  
  
  
རབ་ཏུ་ཐོགས་པ་དུ་མ་ཡ་ཡོར་འགྲོ་བ་དང། ཚལ་དང། ཉེ་བའི་ཚལ་ཆུ་ཡིས་བར་བུས་དེད་པ་དང། ཕྲ་དོག་གི་ཉ་དང། སྤྲོ་བ་ཆུ་ལས་  
བརྒལ་བ་དང། ཡུལ་དུ་མའི་རི་ཁྲོད་ནས་ཆུ་འབབ་སྟེ། སྲིད་པའི་ཆུ་བོ་འདམ་རྫས་ལ་སོགས་པ་རྣམ་པ་དེ་ལྟ་བུ་དག་ལས་ལྷ་རྣམས་འབྱུང་བར་མི་ནུས་སོ། །གཞན་ཡང། ཆུ་བོ་གངྒཱའི་ཕ་  
རོལ་གྱི་འགྲམ་གྱི་རླབས་མི་མངོན་པར་ལྟར། ཐོག་མ་མེད་པའི་དུས་ནས་རྒྱུན་དུ་ཤིན་ཏུ་ཟབ་མོར་རབ་ཏུ་ཞུགས་པ། འདོད་པ་དང། གཟུགས་དང། གཟུགས་མེད་པའི་ཁམས་ན་སྐྱེ་བ་  
དང༑ རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང་འཁྲུག་པ་རླབས་ལྟ་བུས་ཁྱབ་ཅིང་མྱུར་དུ་འགྲོ་བའི་སྲེད་  
པ་ཆུ་ཀླུང་ལྟ་བུ་དེ་སེམས་ཅན་དམྱལ་བའི་རྒྱུའང་ཡིན་ལ། མི་རྣམས་ཀྱིས་ཀྱང་ཆོག་པ་འཛིན་མི་ནུས་ཏེ། དེ་ལྟར་སྲེད་པའི་རྣམ་པ་ཆུ་བོ་ལྟ་བུས་རི་རྩེ་ན་གནས་པའི་ལྷ་རྣམས་རབ་ཏུ་  
བདས་སོ། །དེས་ལྷ་དེ་དག་ལྷ་མོའི་ཚོགས་ཀྱིས་ཡོངས་སུ་བསྐོར་ཏེ་ལྷའི་འདོད་པའི་ཡོན་ཏན་ལྔ་རྣམས་འབྱོར་ཅིང་ལྡན་པར་གྱུར་པས་དགའ་བར་བྱེད། རྩེ་བར་བྱེད། དགའ་དགུར་སྤྱོད་  
བར་བྱེད་དོ། །དེར་ཚལ་དེ་ལྟ་བུ་དེ་དག་འབྱུང་བར་འགྱུར་ཏེ། འདི་ལྟ་སྟེ། ཚལ་རྟག་ཏུ་རབ་དགའ་ཞེས་བྱ་བ་དང། ཚལ་རྟག་ཏུ་མངོན་དགའ་ཞེས་བྱ་བ་དང། ཚལ་སྤྲིན་ལྟར་དཀར་  
  
  
༄༅། །བརྩེགས་ཞེས་བྱ་བ་དང། ཚལ་ཀུན་ནས་མངོན་དགའ་ཞེས་བྱ་བ་དང། ཚལ་ཟླ་བ་འདྲ་ཞེས་བྱ་བ་དང། ཚལ་གངྒཱའི་སྟེང་དུ་རྒྱུ་ཞེས་བྱ་བ་སྟེ། ཚལ་འདི་དག་  
ནི་རི་རྩེ་ན་གནས་པའི་ལྷ་རྣམས་ཀྱི་ཡིན་ནོ། །ཚལ་དེ་རྣམས་ཀྱི་ནང་དུ་ལྷ་དག་བདེ་བ་དུ་མ་དང་ལྡན་ཞིང། བུད་མེད་ཀྱི་དགའ་བ་རྣམས་དང་ལྷན་ཅིག་རྩེ་བར་བྱེད། དགའ་དགུར་སྤྱོད་  
པར་བྱེད་དོ། །བཏུང་བའི་ཆུ་བོ་རྣམས་ཀྱང། འདི་ལྟ་སྟེ། ཆུ་བོ་སྣ་ཚོགས་ཞེས་བྱ་བ་དང། ཆུ་བོ་ལག་མཐིལ་གྱིས་བྱུག་ཅིང་རེག་པ་ཞེས་བྱ་བ་དང། ཆུ་བོ་ངོམས་མི་མྱོང་ཞེས་བྱ་བ་དང་  
ཆུ་བོ་མེ་ཏོག་ཀུ་མུ་ད་དང། ཨུཏྤལ་སྐྱེ་ཞེས་བྱ་བ་སྟེ། ཆུ་བོ་དག་གི་འགྲམ་གཉིས་ཀ་རིལ་ཁེབས་པ་ཡིན་ནོ། །དངུལ་དང། ཤེལ་དང། གསེར་གྱི་ཤིང་ལྗོན་པ་འབྲས་བུ་དང་ལྡན་  
ཞིང་མེ་ཏོག་དང་ལྡན་པ་རྣམས་ཀྱིས་ལྷའི་ས་གཞི་དེ་དག་ཉམས་དགའ་བར་བརྒྱན་པའི་ས་གཞི་དེར་དགེ་བའི་ལས་སྣ་ཚོགས་དང། ལས་བྱས་པ་སྣ་ཚོགས་ཀུན་ནས་བསླང་བ་  
རྣམས་ཀྱིས་ཚལ་དེ་དག་དང། ཆུ་བོ་ད་དག་དང། ས་གཞི་དེ་དག་དང། ཟས་དང། སྐོམ་ཆུ་བོ་ལྟར་འབབ་པ་དེ་དག་ཏུ། ལྷ་དེ་རྣམས་ལྷའི་རོལ་མོ་དང། ལྷའི་གནས་ཆེན་པོ་  
དང༑ ཐགས་སུ་བཏགས་པ་མ་ཡིན་པའི་ལྷའི་གོས་རྣམས་ཀྱིས་དགའ་བར་བྱེད་དོ། །ལྷ་དེ་རྣམས་རང་ལས་འོད་འབྱུང་ལ། ཤ་དང། རུས་པ་དང། རྣག་ཁྲག་དང་བྲལ་བ་  
  
  
ངག་དང། ཡིད་ངལ་བ་དང་བྲལ་བ། ལུས་དང་ཡིད་རྟག་ཏུ་ཀུན་ནས་དགའ་བ་རྣམས་ཇི་སྲིད་དུ་ལུས་དང། ངག་གི་འདོད་པ་སྡུག་པ་ཡིད་དུ་འོང་བ་ཤིན་ཏུ་བསིལ་བ་རྣམ་པར་  
སྨིན་པ་མཆོག་ཏུ་བད་བ་མཐོ་རིས་སུ་སྐྱེ་བ་ངེས་པར་མྱོང་བར་འགྱུར་བའི་དགེ་བའི་ལས་མ་ཟད་པ་དེ་སྲིད་དུ་འགྲོས་འཆོས་ཤིན་དགའ་བར་བྱེད། རྩེ་བར་བྱེད། ཡོངས་སུ་སྦྱོད་པར་  
བྱེད་དོ། །དེ་དག་ལས་ཟད་དེ་ལྷའི་འཇིག་རྟེན་དེ་ནས་འཆི་བར་འགྱུར་ལ། ཤི་ནས་ཀྱང་ལས་ཇི་ལྟར་བྱས་པ་བཞིན་སེམས་ཅན་དམྱལ་བ་དང། དུད་འགྲོ་དང། ཡི་དྭགས་རྣམས་ཀྱི་ནང་དུ་  
སྐྱེ་བར་འགྱུར་རོ། །གལ་ཏེ་ལན་གྲངས་གཞན་ལ་མྱོང་བར་འགྱུར་བ་མིར་འགྲུབ་པའི་ལས་ཀྱིས་མི་རྣམས་ཀྱི་ནང་དུ་སྐྱེས་ན། དེ་ལས་དེ་དང་རྒྱུ་མཐུན་པར་དེ་རྟག་ཏུ་ལོངས་སྤྱོད་ཅན་  
དུ་འགྱུར་ཞིང་རྟག་ཏུ་ཤེས་པ་ལ་དགའ་བ། ཡིད་ལ་རྒོད་པ་དང་རྩེད་མོ་དང། རྩེ་བ་དང། ཡུལ་བཟང་པོར་སྐྱེ་བར་འགྱུར་བ་མཐོང་ངོ། །དེ་ནས་ཡང་དགེ་སློང་ལས་ཀྱི་འབྲས་བུ་  
རྣམ་པར་སྨིན་པ་ཤེས་པ་དེ། སུམ་ཅུ་རྩ་གསུམ་པའི་ལྷ་རྣམས་ཀྱི་གནས་ལ་རྟོག་པར་བྱེད་དེ། སུམ་ཅུ་རྩ་གསུམ་ན་ལྷ་རྣམས་ཀྱི་གནས་གཞན་གང་ཞིག་ཡོད་སྙམ་ནས། དེས་  
ཐོས་པ་ལས་བྱུང་བའི་ཤེས་པས་བརྟགས་ན། བལྟ་ན་སྡུག་པ་གནས་པ་ཞེས་བྱ་བའི་གནས་ཇི་ལྟར་འདུག་པ་མཐོང་ངོ། །དེར་སེམས་ཅན་དག་ལས་གང་གིས་སྐྱེ་བར་འགྱུར་བ་  
  
  
༄༅། །སྙམ་ནས། དེས་བརྟགས་ན་གང་ཚུལ་ཁྲིམས་དང་ལྡན་པའམ། སེམས་ཅན་གཞན་ཆུས་ཁྱེར་བའམ། མཚོན་གྱིས་གསོད་པར་བྱ་བ་སྲོག་ཕྱུང་ཞིང་  
ནོར་རྫས་སམ། བདག་ཉིད་ལ་མི་ལྟ་བར་ཆུ་ནས་ཕྱུང་བ་དང་བཀྲེས་བཞིན་དུ་ལམ་དུ་འགྲོ་བ་ན་གཞན་གྱིས་མ་བྱིན་པར་བླང་བ་ལ་རབ་ཏུ་སྤྲོ་བ་བསྐྱེད་ཀྱང་ལེན་པར་མི་བྱེད། གཞན་  
ཡང། ཕྱོགས་དཔེན་པར་ཕྱིན་ལ་འཚོ་བ་ཉམ་ང་བར་གྱུར་ཀྱང་འབྲས་བུ་དང། རྩ་བ་དག་མ་བྱིན་པར་ལེན་པར་མི་བྱེད་ཅིང། ཚུལ་ཁྲིམས་དང་ལྡན་པ་མ་གུས་པར་བསླབ་པའི་གཞི་  
རྡུལ་ཕྲ་མོ་ཙམ་རལ་བ་ལའང་འཇིགས་པར་ལྟ་ན་དེ་ལུས་དང་བྲལ་ནས་བདེ་འགྲོ་གྲོང་ཁྱེར་ཆེན་པོ་བལྟ་ན་སྡུག་ཏུ་སྐྱེ་བར་འགྱུར་རོ། །གྲོང་ཁྱེར་དེའང་དཔག་ཚད་ཁྲི་ཡོད་  
ལ༑ ཁྱམས་ཁྲིས་ལེགས་པར་རྣམ་པར་ཕྱེ་བ་ཡིན་ནོ། །གྲོང་ཁྱེར་དེའི་ས་གཞི་ཛམྦུ་ཆུ་བོའི་གསེར་ལས་བྱས་ལ། ཀུན་ནས་ཁང་པ་ཆེན་པོ་བཻ་ཌཱུརྱ་ལས་བྱས་པ་དང། གཞན་  
ཡང་དངུལ་ལས་བྱས་པ་དང། གཞན་ཡང། ཛམྦུ་ཆུ་བོའི་གསེར་ལས་བྱས་པ་དང། མཐོན་ཀ་སྣ་ཚོགས་ལས་བྱས་པ་དང། གཞན་ཡང་རིན་པོ་ཆེ་སྣ་བདུན་ལས་བྱས་པའི་  
ཁྲི་དག་གིས་བཀྲ་བར་ཕྱེ་བ་ཡིན་ནོ། །དེ་དག་གི་སྲང་ཡང་ཀུན་ནས་ཤིན་ཏུ་རྣམ་པར་ཕྱེ་བ་ཡིན་ལ། བཞི་མདོ་དང། བ་གམ་དང་སྒོ་དང། པུ་ཤུའི་རྩེ་མོ་དང། ཁང་བཟང་  
  
  
།ཁང་པ་དེ་དག་ཀྱང་ཉི་མ་གང་མེད་ཀྱང། སྒྲོན་མ་ལྟ་བུར་འགྱུར་ཏེ། ཇི་ལྟར་ཉི་མ་མེད་ན་སྒྲོན་མ་གསལ་བར་བྱེད་པ་དེ་ལྟར་ཉི་མ་མེད་  
ཀྱང་ཁང་པའི་མཆོག་དེ་རྣམས་ལས་དེ་ལྟར་འོད་འབྱུང་ངོ་།གྲོང་ཁྱེར་དེ་དག་ཀུན་ནས་ཚལ་དང། ཉེ་བའི་ཚལ་དེ་རྣམས་ཀྱིས་མཛེས་པར་བྱས་པ་ཡིན་ཏེ། ཚལ་དང། ཉེ་བའི་ཚལ་  
ཁ་ཅིག་བཻ་ཌཱུརྱ་ལས་བྱས་པ་དག་ལ་མུ་ཏིག་གི་དྲ་བས་བྲེས། ཁ་ཅིག་གསེར་གྱི་ཤིང་ལྗོན་པ་དག་ལ་དངུལ་གྱི་དྲ་བས་བྲེས། ཁ་ཅིག་དངུལ་གྱི་ཤིང་ལྗོན་པ་དག་ལ་གསེར་གྱི་དྲིལ་བུ་  
གཡེར་ཀའི་སྒྲ་འབྱིན། ཁ་ཅིག་ནི་རིན་པོ་ཆེ་སྣ་བདུན་གྱི་ཤིང་ལྗོན་པའི་སྐྱེད་མོས་ཚལ་བཀྲ་བ་ཡིན་ལ། ཁ་ཅིག་དཔག་བསམ་གྱི་ཤིང་ཡིན་ཏེ། ལྷ་གང་དག་གི་ཡིད་ལ་བསམས་  
པ་དེ་ཚལ་དེ་དག་ལས་ཐོབ་པར་འགྱུར་རོ། །ཚལ་ཁ་ཅིག་ཨནྡ་རྙིལ་དང། བཻ་ཌཱུརྱ་ལས་བྱས་པ་ཡིན་ཏེ། དེ་ན་གསེར་གྱི་བྱ་རྣམས་སྒྲ་སྙན་པ་སྣ་ཚོགས་འབྱིན་ལ། གསེར་གྱི་  
ཚལ་གང་ཡིན་པ་དེ་ན་དངུལ་གྱི་བྱ་རྣམས་སྐད་སྙན་པ་འབྱིན་ཅིང་རྩེ། མཐོན་ཀའི་ཚལ་གང་ཡིན་པ་དེ་ན་བྱ་པདྨ་རཱ་གའི་མདོག་ཏུ་འདུག་པ་རྣམས་སྐད་སྙན་པ་འབྱིན་ཅིང་རྩེ་  
གསེར་གྱི་ཚལ་གང་ཡིན་པ་དེ་ན་བྱ་ལུས་སྣ་ཚོགས་འདྲེས་པ་རྣམས་སྐད་སྙན་པ་འབྱིན་ཅིང་རྩེ་སྟེ། དེ་ལྟར་གྲོང་ཁྱེར་ཆེན་པོ་ལེགས་པར་མཐོང་ན་ཉེ་བའི་ཚལ་དུ་གྱུར་པ་རྣམས་མཛེས་  
  
  
༄༅། །པ་ཡིན་ནོ། །སྲང་དང། གསེར་གྱི་ཁང་པ་མཛེས་པར་བྱས་པ་གང་ཡིན་པ་དེ་དག་ལ་དངུལ་གྱི་ཀ་བ་དང། བཻ་ཌཱུརྱའི་ཤིང་ལྗོན་པ་རྣམས་ཀྱིས་མཛེས་པར་  
བྱས་པ་ཡིན། གསེར་གྱི་སྲང་གང་ཡིན་པ་དེ་དག་ལ་བཻ་ཌཱུརྱའི་ཀ་བ་བཙུགས་ཤིང་གསེར་གྱི་ཤིང་ལྗོན་པ་དང། ཁང་པས་བརྒྱན་སྲང་དང། ཁྱིམ་འདྲེས་པས་མཛེས་པར་  
བྱས་པ་གང་ཡིན་པ་དེ་ན་བྱ་གསེར་གྱི་མདོག་ཅན་ཡོད་དེ། གྲོང་ཁྱེར་བལྟ་ན་སྡུག་གང་དང། གང་དུ་སྣང་བ་དེ་དང། དེ་དཔེ་མེད་པར་མཐོང་ངོ། །གྲོང་ཁྱེར་དེའང་ཀུན་ནས་ཚལ་  
ཆེན་པོ་བཞི་རྣམས་ཀྱིས་མཛེས་པར་བྱས་པ་ཡིན་ཏེ། འདི་ལྟ་སྟེ་དྲ་བའི་ཕྲེང་བ་དང། ཤིང་ཆེན་པོ་དང། འོད་གསལ་བ་དང་མཐོང་ན་དགའ་བས་སོ། །ཚལ་ཐམས་ཅད་  
དཔག་ཚད་ཉིས་བརྒྱ་ལྔ་བཅུ་ཡོད་དེ། ཚལ་དེ་ཐམས་ཅད་ན་ཆུ་བོ་ཆེན་པོ་ཁྲི་ཡོད་པ་གསེར་གྱི་པདྨས་ཁེབས་པ་ཡིན་ནོ། །ཆུ་བོ་དེ་དག་ཤིན་ཏུ་ཉམས་དགའ་བ་ཡིན་ཞིང་འགྲམ་གཉིས་  
ཀ་ཞིག་པ་མེད་ལ། དེ་དག་གསེར་དང། དངུལ་དང། ཤེལ་དང། ཨནྡ་རྙིལ་དང། ཤིང་ལྗོན་པ་རྣམས་ཀྱིས་མཛེས་པར་བྱས་པ་ཡིན་ནོ་།ཚལ་ཆེན་པོ་དེ་དག་བུང་བ་འདབ་མ་  
བཻ་ཌཱུ་རྱ་ལ་ལུས་དངུལ་དུ་འདུག་པའི་ཚོགས་རྣམས་ཀྱིས་མཛེས་པར་བྱས་པ་ཡིན་ཏེ། གང་བུང་བ་རྣམས་ཀྱི་སྒྲ་སྙན་པའི་དྲུང་ན་མིའི་གླིང་བུའི་སྒྲས་བཅུ་དྲུག་གི་ཆར་ཡང་མི་ཕོད་  
  
  
༑བཻ་ཌཱུ་རྱའི་ཤིང་ལྗོན་པ་རྣམས་ལ་འབྲས་བུ་གསེར་གྱི་མདོག་ཅན་ཤིན་ཏུ་དྲི་ཞིམ་ཞིང་ཁར་སྙིབ་པས་ཆེས་ལྷག་པའི་རོ་དག་ཡོད་ལ། འབྲས་བུ་རྣམས་ཀྱི་དྲི་གང་ཡིན་པ་དཔག་  
ཚད་དུ་འབྱུང་ངོ། །བྱ་རྣམས་ངོ་བོ་ཉིད་ཀྱིས་རྒྱགས་པ་ཡིན་ལ་དེ་ནས་དྲི་གང་ཡིན་པ་དེས་བརྒྱ་འགྱུར་དུ་ཤིན་ཏུ་རྒྱགས་པར་འགྱུར་རོ། །གསེར་གྱི་ཤིང་ལྗོན་པ་གང་ཡིན་པ་དེ་རྣམས་  
ལ་དངུལ་གྱི་འབྲས་བུ་ལྷའི་དྲི་དང། མདོག་དང། རོ་ལྔ་དང་ལྡན་པ་དག་འབྱུང། ཤིང་ལྗོན་པ་བཻ་ཌཱུརྱའི་སྡོང་པོ་དང་གསེར་གྱི་འདབ་མ་ཡོད་པ་གང་ཡིན་པ་དེ་རྣམས་ལ་འབྲས་  
བུ་ཁ་དོག་སྣ་ཚོགས་ཡོད་པ་དག་འབྱུང་སྟེ། དེ་ལྟར་ཚལ་ཁ་དོག་རྣམ་པ་དུ་མ། རྣམ་པ་སྣ་ཚོགས་དཔེ་མེད་པ་གཞན་དང་མི་འདྲ་བས། གྲོང་ཁྱེར་ཆེན་པོ་བལྟ་ན་སྡུག་ཡོངས་སུ་  
བསྐོར་ནས་རྣམ་པར་གནས་སོ། །ཀུན་ཏུ་རྟོག་པའི་རི་མོ་བྲིས་པ་ལྟར་ལྷའི་ལས་རྣམ་པ་དུ་མ་བྱས་ཤིང་ལས་རྣམ་པ་དུ་མ་སྣ་ཚོགས་བྱས་པ་རྣམས་ཀྱིས་དེ་རྣམས་ཀྱང་སྣ་ཚོགས་སུ་  
བྱུང་བ་ཡིན་ཏེ། དེ་ལྟར་འབྲས་བུ་རྒྱུ་དང་མཐུན་པར་རྒྱུའི་འབྲས་བུ་ཡིན་ནོ། །ཇི་ལྟར་ས་བོན་གྱི་རྣམ་པ་ཇི་སྲིད་ཡོད་པ་དེ་སྲིད་དུ་འབྲས་བུའི་རྣམ་པའང་འབྱུང་བར་འགྱུར་ཏེ། དེ་ལྟར་  
གྲོང་ཁྱེར་བལྟ་ན་སྡུག་ན་གནས་པའི་ལྷ་རྣམས་བདེ་བ་མང་པོ་དུ་མ་དག་གིས་ཕྲོགས་པ་ཡིན་ནོ། །གྲོང་ཁྱེར་དེ་ངོ་བོ་ཉིད་ཀྱིས་ལེགས་མཐོང་ཉིད་ཡིན་ཏེ། ཚལ་ཁང་བཟང་གསེར་དང་  
  
  
༄༅། །བྱུ་རུ་དང། སྤུག་དག་གིས་བརྒྱན་ཅིང་མཛེས་པར་བྱས་པ། དྲིལ་བུ་གཡེར་ཁའི་དྲ་བ་སྣ་ཚོགས་ཀྱིས་དཀྲིགས་པ། གསེར་གྱི་དྲིལ་བུ་གཡེར་ཁ་སྒྲ་སྙན་  
པ་འབྱིན་པས་མཛེས་པར་བྱས་པ། ཚལ་དང། ཉེ་བའི་ཚལ་དང་སྐྱེད་མོས་ཚལ་དེ་དག་ཏུ་བལྟ་ན་སྡུག་ན་གནས་པའི་ལྷ་རྣམས་འཁོད་དོ། །ལྷའི་གྲོང་ཁྱེར་ན་གནས་རྒྱན་  
དང༑ རོལ་མོ་དང། སིལ་སྙན་རྟག་ཏུ་སྒྲ་འབྱིན་པ་རབ་ཏུ་འབྱིན་ཅིང། ལྷ་དང། ལྷ་མོའི་ཚོགས་རྣམས་ཀྱིས་ཀུན་ཏུ་གང་བ་དེ་ན་བཏུང་བ་དང། ཕྲེང་བ་དག་གིས་མཛེས་པར་བྱས་  
པ༑ རྒྱལ་མཚན་དང། བ་དན་བྱེ་བ་འབུམ་ཕྲག་དུ་མ་དག་རླུང་གིས་རབ་ཏུ་བསྐྱོད་དོ། །ཡང་རི་རབ་ཀྱི་སྟེང་གི་གྲོང་ཁྱེར་དུ་ལྷའི་ཚོགས་བྱེ་བ་ཕྲག་བརྒྱ་སྟོང་དུ་མ་དག་གིས་ཀུན་  
ཏུ་གང་ཞིང་ལས་ཆེན་པོ་རྣམས་ཀྱིས་མཛེས་པར་བྱས་པ་དེ་ན། འདི་ལྟར་ལྷ་མཐུ་རབ་ཏུ་ཆེ་བ་མཆོད་པར་འོས་པ་ཆེན་པོ། རྫུ་འཕྲུལ་ཆེ་བ། སྐྱེད་མོས་ཚལ་གྱི་དགའ་སྤྱོད་ལ་རྟག་ཏུ་  
ཡིད་མི་དགའ་བ། ལྷ་དང། ལྷ་མེའི་ཚོགས་འབུམ་ཕྲག་དུ་མས་ཀུན་ཏུ་གང་བ་ས་ཡ་ཕྲག་འབུམ་འཁོད་པ་རྣམས་བརྒྱ་བྱིན་གྱིས་མ་ལུས་པར་ཡོངས་སུ་ཤེས་སོ། །གང་གི་ཚེ་ལྷ་  
དེ་རྣམས་གལ་ཏེ་ལྷའི་གྲོང་ཁྱེར་ཆེན་པོ་སྐྱེད་མོས་ཚལ་གྱི་དགའ་སྤྱོད་དེ་ནས་སྐྱེད་མོས་ཚལ་དུ་དགའ་སྤྱོད་བྱེད་དུ་འགྲོ་བ་དེའི་ཚེ་ལྷ་རྣམས་ཤིང་རྟ་འབུམ་ཕྲག་དུ་མ་རྣམས་དང་འགྲོ་  
  
  
ལྷ་དེ་རྣམས་འགྲོ་བ་ན་རྒྱལ་མཚན་དང། རུ་མཚོན་སྡུག་གུ་རྣམ་པ་སྣ་ཚོགས་ཀྱིས་མཛེས་པར་བྱས་པའི་ཤིང་རྟ་རྣམ་པ་སྣ་ཚོགས་དང། ཁ་དོག་སྡུག་གུ་རྣམ་པ་སྣ་ཚོགས་དང། དབྱིབས་སྣ་ཚོགས་  
སུ་འདུག་པ་བྱེ་བ་ཕྲག་སྟོང་དཀྲིགས་པ་དག་བྱུང་ངོ། །འདི་ལྟ་སྟེ། ཨནྡ་རྙིལ་ལས་བྱས་པའི་གཞལ་མེད་ཁང་གང་ཡིན་པ་དེ་ལ་ཤིང་རྟའི་མདའ་པདྨ་རཱ་ག་ལས་བྱས་ཤིང། དེ་ལ་ཤིང་  
རྟའི་སྟེང་གི་ཁང་པ་རིན་པོ་ཆེ་ལས་བྱས། ནང་ནི་སྤུག་ལས་བྱས། ཕྱི་རོལ་ནི་བཻ་ཌཱུརྱ་ལས་བྱས། ས་རིས་ནི་གསེར་ལས་བྱས་ལ། ཀུན་ནས་དྲིལ་བུ་གཡེར་ཁ་འཁྲིགས་པའི་སྒྲ་འབྱིན་པ་  
ཡིན་ནོ། །དེ་ནས་ཡང་ལྷ་རྣམས་གཞལ་མེད་ཁང་རྣམས་པ་སྣ་ཚོགས་གཞན་གྱིས་འགྲོ་བར་བྱེད་དེ། འདི་ལྟ་སྟེ། ཤིང་རྟའི་མདའ་ནི་གསེར་ལས་བྱས། ཤིང་རྟའི་སྟེང་གི་ཁང་པ་  
ནི་བཻ་ཌཱུརྱ་ལས་བྱས། ས་རིས་ནི་སྤུག་ལས་བྱས། མུ་ཏིག་གི་དྲ་བས་ནི་གཡོགས། ཕྱི་རོལ་ནི་རིན་པོ་ཆེ་མ་རྒད་ལྟ་བུ་ལས་བྱས་ངོས་ནི་བྱུ་རུ་ལས་བྱས། སྲོག་ཤིང་ནི་དངུལ་ལས་བྱས་པ་  
ཡིན་ནོ། །ཁ་ཅིག་ཤིང་རྟའི་མཆོག་རྣམ་པ་གཞན་གྱིས་འགྲོ་བར་བྱེད་དེ། འདི་ལྟ་སྟེ། ཀུན་ནས་ཤིང་རྟའི་མདའ་ནི་གསེར་ལས་བྱས་ངོས་ནི་མུ་ཏིག་གིས་གཡོགས། ས་རིས་ནི་  
པདྨ་རཱ་གས་ཤིན་ཏུ་རྣམ་པར་བྱེ། སྲོག་ཤིང་ནི་དངུལ་ལས་བྱས་ཀུན་ནས་བྱུ་རུས་ནི་མཛེས་པར་བྱས་པ་ཡིན་ཏེ་ཤིང་རྟ་འབུམ་ཕྲག་མང་པོ་གསལ་བ་མཚན་ཉིད་དཔེ་མེད་པ་  
  
  
༄༅། །དེ་དག་ལྷའི་ཚོགས་རྣམས་ཀྱིས་ཀུན་ནས་ཡོངས་སུ་བསྐོར་ཏེ། འབུམ་ཕྲག་རྣམ་པ་དུ་མ་དེ་རྣམས་ལ་ལྷ་དག་ཉིད་ཞོན་ནས་ཚལ་ཆེན་པོ་དེ་རྣམས་ག་ལ་བ་  
དེར་འདོང་བར་བྱེད་དེ། རྒྱལ་མཚན་ལ་ལ་བཻ་ཌཱུརྱ་ལས་བྱས་རྒྱལ་མཚན་ལ་ལ་གསེར་ལས་བྱས། ཡུ་བ་ལ་ལ་དངུལ་ལས་བྱས་རྒྱལ་མཚན་ལ་ལའི་ཡུ་བ་པདྨ་རཱ་ག་ལས་བྱས་  
རྒྱལ་མཚན་དང། རུ་མཚོན་ལ་ལའི་མདོག་དུ་མ་ཡོད་པ་དག་གིས་ནམ་མཁའ་བར་མེད་པར་བྱས་ནས། སྐྱེད་མོས་ཚལ་དུ་གནས་པར་བྱ་བའི་ཕྱིར། ཡིད་རབ་ཏུ་དགའ་བས་ཚལ་  
ཆེན་པོ་བཞི་པོ་ག་ལ་བ་དེར་འདོང་བར་བྱེད་དོ། །དེ་ལྟར་ལྷ་དེ་རྣམས་འདོང་བ་ན་སིལ་སྙན་བྱེ་བ་འབུམ་ཕྲག་དུ་མ་སྒྲ་འབྱིན་ཅིང། རོལ་མོའི་སྒྲ་སྙན་པ་སྣ་ཚོགས་ཕན་ཚུན་  
རྡོབ་པར་ཞུགས་པ་དག་ཡོད་དེ། ཤིན་ཏུ་བཟང་ཞིང་ཉམས་དགའ་བའི་ཁྱད་པར་ཆེ་བ་ཡིན་ནོ། །ཇི་ལྟར་ལས་བྱས་པ་ངན་པ་དང་འབྲིང་དང། ཆེན་པོ་བྱས་པ་བཞིན་ལས་  
བདེ་བ་རྣམས་ཀྱི་རྗེས་སུ་འཇུག་པ་ན་འདོང་བར་བྱེད་དེ། ལྷ་དེ་རྣམས་སོ་སོ་ལ་ལྷ་མོའི་ཚོགས་བྲྒྱའམ། སྟོང་ངམ། འབུམ་རྣམས་གར་བྱེད། གླུ་ལེན། རབ་ཏུ་རྒོད་ཅིང་ཡན་  
ལག་ལྔ་དང་ལྡན་པའི་རོལ་མོ་སྙན་པ་དང་བཅས་པ་རྡོ་བ་པ་ཞེས་བྱ་བ་ཀུན་ཏུ་གང་ཞིང་བྱེད་ལ་ཚལ་ཆེན་པོ་ཞེས་བྱ་བ་ག་ལ་བ་དེར་འདོད་བར་བྱེད་དོ། །ལྷའི་འདོད་པའི་