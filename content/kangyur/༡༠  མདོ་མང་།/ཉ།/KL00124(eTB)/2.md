  
།བསྔོ་བའང་བསྔོ་བའི་ངོ་བོ་ཉིད་ཀྱིས་སྟོང་ངོ། །བྱང་ཆུབ་ཀྱང་བྱང་ཆུབ་ཀྱི་ངོ་བོ་ཉིད་ཀྱིས་སྟོང་ངོ། །དེ་ལྟར་སྟོང་པ་ཉིད་ལ་མོས་པ་ནི་བྱ་བ་ཚད་  
མེད་པའི་བསམ་པས་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་དག་པར་འགྱུར་ཏེ། སྦྱིན་པ་དེའང་ཕ་རོལ་ཏུ་ཕྱིན་པའི་མིང་ཐོབ་ཅིང་འབགས་པ་མེད་པར་འགྱུར་རོ། །རབ་ཏུ་ཞི་བའི་བློ་  
གྲོས༑ འདི་ལྟ་སྟེ། དཔེར་ན། སྒྱུ་མ་མཁན་གྱིས་བུད་མེད་རིན་པོ་ཆེ་མངོན་པར་སྤྲུལ་ན། དེའང་བུད་མེད་རིན་པོ་ཆེའི་གྲངས་སུ་འགྲོ་མོད་ཀྱི། དེ་ལ་བུད་མེད་རིན་པོ་ཆེའི་མིང་མ་དམིགས་  
པ་དེ་བཞིན་དུ། རབ་ཏུ་ཞི་བའི་བློ་གྲོས། སྦྱིན་པ་ལ་སྦྱིན་པའི་ངོ་བོ་ཉིད་མི་དམིགས་མོད་ཀྱི། སྦྱིན་པའི་ཕ་རོལ་ཏུ་ཕྱིན་པ་ཞེས་བྱ་བའི་གྲངས་སུའང་འགྲོ་ལེན་པ་ངོ་བོ་ཉིད་ཀྱིས་མི་  
དམིགས་མོད་ཀྱི། ལེན་པ་ཞེས་བྱ་བའི་གྲངས་སུའང་འགྲོ་སྦྱིན་བདག་ངོ་བོ་ཉིད་ཀྱང་མི་དམིགས་མོད་ཀྱི། སྦྱིན་བདག་ཅེས་བྱ་བའི་གྲངས་སུའང་འགྲོ་སྦྱིན་པའི་འབྲས་བུའང་ངོ་བོ་ཉིད་ཀྱིས་  
མི་དམིགས་མོད་ཀྱི། སྦྱིན་པའི་འབྲས་བུ་ཞེས་བྱ་བའི་གྲངས་སུའང་འགྲོ་བྱང་ཆུབ་ཀྱང་ངོ་བོ་ཉིད་ཀྱིས་མི་དམིགས་མོད་ཀྱི། བྱང་ཆུབ་ཅེས་བྱ་བའི་གྲངས་སུའང་འགྲོ་བྱང་ཆུབ་སེམས་  
དཔའ་ངོ་བོ་ཉིད་ཀྱིས་མི་དམིགས་མོད་ཀྱི། བྱང་ཆུབ་སེམས་དཔའ་ཞེས་བྱ་བའི་གྲངས་སུའང་འགྲོའོ། །རབ་ཏུ་ཞི་བའི་བློ་གྲོས། འདི་ལྟར་བྱང་ཆུབ་སེམས་དཔའ་ནི། བྱ་བའི་ངོ་བོ་ཉིད་མི་  
  
  
༄༅། །དམིགས་མོད་ཀྱི། བྱ་བའང་ཆུད་མི་གསོན་ཏེ། དེ་ཙམ་གྱིས་དེའི་སྦྱིན་པའི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་འགྱུར་རོ་།དེ་ནས་དགེ་སློང་རབ་ཏུ་ཞི་བའི་བློ་གྲོས་  
དེ་བཞིན་གཤེགས་པ་གཟི་བརྗིད་དཔག་མེད་ཀྱིས་དེ་ལྟ་བུའི་ཚུལ་གྱིས་སྦྱིན་པའི་ཕ་རོལ་ཏུ་ཕྱིན་པ་འཛིན་དུ་བཅུག་ནས་ཞི་བའི་ས་ཡོངས་སུ་འཛིན་པ་ཐོབ་སྟེ། དགེ་བའི་རྩ་བ་དེས་ནམ་  
ཡང་མ་ཞི་བའི་ས་ལ་མི་སྤྱོད་དོ། །གང་མྱ་ངན་ལས་འདས་པའི་ཞི་བ་དེ་སྦྱིན་པའི་ཞི་བའོ། །ཞེས་དེ་ལྟར་མཐོང་བས་ཞི་བའི་ཆོས་རྣམས་མངོན་དུ་གྱུར་ཏོ། །འཇམ་དཔལ། དེའི་ཚེ་དེའི་དུས་  
ན་དགེ་སློང་རབ་ཏུ་ཞི་བའི་བློ་གྲོས་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་དོགས་ཤིང་ཡིད་གཉིས་དང། ཐེ་ཚོམ་ཟ་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་  
ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ། དེའི་ཚེ་དེའི་དུས་ན་དགེ་སློང་རབ་ཏུ་ཞི་བའི་བློ་གྲོས་ཞེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན། བྱང་ཆུབ་  
སེམས་དཔའ་སེམས་དཔའ་ཆེན་པོས་མྱ་ངན་ལས་འདས་པའི་མཉམ་པ་ཉིད་ཀྱིས་སྦྱིན་པ་མཉམ་པ་ཉིད་དུ་གྱུར་པར་སྦྱིན་པ་སྦྱིན་པར་བྱའོ་།དེ་ལྟར་ན། དེའི་སྦྱིན་པའི་ཕ་རོལ་ཏུ་ཕྱིན་  
པ་ཡོངས་སུ་རྫོགས་པ་ཡིན་ནོ། །སྦྱིན་པའི་ཕ་རོལ་ཏུ་ཕྱིན་པ་ལ་བསླབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་གནས་པར་  
  
  
།དེ་ཅིའི་ཕྱིར་ཞེ་ན། ངོ་བོ་ཉིད་མེད་པའི་ཕྱིར་སྦྱིན་པ་དང་ཚུལ་ཁྲིམས་མཚུངས་སོ། །འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད། གྲངས་མེད། བསམ་གྱིས་  
མི་ཁྱབ། མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་དེའི་ཚེས་དེའི་དུས་ན་རིན་པོ་ཆེ་དག་པ་ཞེས་བྱ་བའི་བསྐལ་པ་བྱུང་སྟེ། འཇམ་དཔལ། རིན་པོ་ཆེ་དག་  
པའི་བསྐལ་པ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་  
འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་བརྩོན་འགྲུས་དཔེ་མེད་ཅེས་བྱ་བ་བྱུང་ངོ། །དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་  
ཆེན་པོ་ལྟ་བུ་ཁྱབ་འཇུག་གིས་བྱིན་ཞེས་བྱ་བ་ཞིག་བྱུང་སྟེ་སངས་རྒྱས་བྱེ་བ་ཁྲག་ཁྲིག་དཔག་ཏུ་མེད་པ་རྣམས་ལ་བསྙེན་བཀུར་བྱས་ཤིང་དགེ་བའི་རྩ་བ་བསྐྱེད་པ། རིགས་ཆེན་པོར་  
སྐྱེས་པ༑ བྲམ་ཟེའི་གསང་ཚིག་ཁ་ཏོན་དུ་འདོན་ཅིང་བཟུང་བ། རིག་བྱེད་གསུམ་གྱི་ཕ་རོལ་ཏུ་སོན་པ། སྒྲ་ངེས་པར་སྦྱོར་བ་དང་ཤེས་གསལ་དང་བཅས་པ་དང། ཡི་གེ་རབ་ཏུ་དབྱེ་  
བ་དང་བཅས་པ་དང། སྔོན་བྱུང་བའི་གཏམ་ལྔ་པོ་རྣམས་དང་བརྡ་སྤྲོད་པ་དང། འཇིག་རྟེན་རྒྱང་པན་པ་དང། མཆོད་སྦྱིན་གྱི་རྒྱུད་དང། བུད་མེད་དང། སྐྱེས་པའི་མཚན་ལ་མཆོག་  
  
  
༄༅། །ཏུ་མཁས་པར་གྱུར་པ། རང་གི་རིགས་ཀྱི་འདུལ་བ་ལ་རྗེས་སུ་གནང་བ། ཡོངས་སུ་གྲགས་པ། རབ་ཏུ་བྱུང་བའི་སློབ་དཔོན་དུ་གྱུར་པ་ཞིག་ཡོད་དེ། བྲམ་ཟེའི་རིགས་  
ཤིང་སཱ་ལ་ཆེན་པོ་ལྟ་བུ་ཁྱབ་འཇུག་གིས་བྱིན་དེས་སངས་རྒྱས་བརྩོན་འགྲུས་དཔེ་མེད་ཅེས་བྱ་བ་འཇིག་རྟེན་དུ་བྱུང་ངོ་ཞེས་ཐོས་ནས་དེ་འདི་སྙམ་དུ་སེམས་ཏེ། བདག་ཅག་གི་གསང་  
ཚིག་ལས་བྱུང་བ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་ནི། འགྲོ་བ་གཉིས་སུ་འགྱུར་ཏེ། གསུམ་དུ་འགྱུར་བ་མེད་དོ་།གལ་ཏེ་ཁྱིམ་ན་གནས་ན་ནི། འཁོར་ལོས་བསྒྱུར་  
བ་གླིང་བཞི་ལས་ཆེས་རྣམ་པར་རྒྱལ་ཞིང་ཆོས་ཅན་ཆོས་ཀྱི་རྒྱལ་པོ་སྟེ། རིན་པོ་ཆེ་བདུན་དང་ལྡན་ནོ། །དེ་ལ་རིན་པོ་ཆེ་འདི་བདུན་འབྱུང་བ་འདི་ལྟ་སྟེ། འཁོར་ལོ་རིན་པོ་ཆེ་དང། གླང་པོ་རིན་  
པོ་ཆེ་དང། རྟ་རིན་པོ་ཆེ་དང། བུད་མེད་རིན་པོ་ཆེ་དང། ནོར་བུ་རིན་པོ་ཆེ་དང། ཁྱིམ་བདག་རིན་པོ་ཆེ་དང། བློན་པོ་རིན་པོ་ཆེ་དང་རིན་པོ་ཆེ་དེ་བདུན་ནོ། །དེ་ལ་བུ་སྟོང་ཚང་བ་ཡོད་དེ་  
དབང་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་རྣམས་སོ། །དེས་གླིང་བཞི་པའི་འཇིག་རྟེན་ཆད་པ་དང། མཚོན་གྱིས་མ་ཡིན་པར་  
ཆོས་ཀྱིས་ཕབ་སྟེ་རབ་ཏུ་གནས་སོ། །གལ་ཏེ་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་ཁྱིམ་ནས་ཁྱིམ་མེད་པར་རབ་ཏུ་བྱུང་ན་ནི། དེ་བཞིན་གཤེགས་པ་དགྲ་བཅོམ་པ་  
  
  
ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་  
སྟོན་པ། སངས་རྒྱས་བཅོམ་ལྡན་འདས་སུ་འགྱུར་རོ། །སྙམ་ནས་དེ་འདི་སྙམ་དུ་སེམས་ཏེ། འདི་འདྲ་བའི་སྐྱེས་བུ་ཆེན་པོ་དག་འཇིག་རྟེན་ན་མཐོང་བ་རྙེད་པར་དཀའ་སྟེ། བདག་ནི། དེ་  
བཞི། གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བརྩོན་འགྲུས་དཔེ་མེད་ག་ལ་བ་དེར་འགྲོའོ། །བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་དཔེ་མེད་  
དེ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་ནམ། འོན་ཏེ་མི་ལྡན་པའི་བར་དུ་ཤེས་པར་བྱའོ། །དེ་སྟེ་ལྡན་ན་ནི། རྫོགས་པའི་སངས་རྒྱས་སུ་གདོན་མི་ཟ་བར་རིག་པར་བྱའོ། །  
ཅི་སྟེ་མི་ལྡན་ནའང་དེ་ལྟ་བུའི་སྐྱེས་བུ་དམ་པ་དག་མཐོང་བའང་ལེགས་སོ། །སྙམ་མོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཁྱབ་འཇུག་གིས་བྱིན་བྲམ་ཟེའི་བུ་སྟོང་ཕྲག་དྲུག་  
ཅུས་ཡོངས་སུ་བསྐོར་ཞིང་མདུན་དུ་བདར་ནས་དེ་བཞིན་གཤེགས་པ་བརྩོན་འགྲུས་དཔེ་མེད་དེ་ག་ལ་བ་དེར་སོང་སྡེ་ཕྱིན་ནས་བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་  
དཔེ་མེད་དེའི་ཞབས་ལ་མགོ་བོས་ཕྱག་བཙལ་ནས་ལན་གསུམ་བསྐོར་བ་བྱས་ཏེ་ཕྱོགས་གཅིག་ཏུ་འདུག་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཁྱབ་འཇུག་གིས་བྱིན་དེས་དེ་  
  
  
༄༅། །བཞིན་གཤེགས་པ་བརྩོན་འགྲུས་དཔེ་མེད་དེ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་ཐེག་པ་ཆེན་པོ་  
ལ་ཡང་དག་པར་ཞུགས་པ། ཐེག་པ་དཔག་ཏུ་མ་མཆིས་པ་ལ་ཡང་དག་པར་ཞུགས་པ། ཐེག་པ་གྲངས་མ་མཆིས། བསམ་གྱིས་མི་ཁྱབ་མཚུངས་པ་མ་མཆིས། གཞལ་དུ་མ་མཆིས་  
བརྗོད་དུ་མ་མཆིས་པ་ལ་ཡང་དག་པར་ཞུགས་པས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཇི་ལྟར་ཡོངས་སུ་སྦྱང་བར་བགྱི། བཅོམ་ལྡན་འདས། ཇི་ལྟར་བསླབ་ན། བྱང་ཆུབ་སེམས་དཔའ་  
སེམས་དཔའ་ཆེན་པོས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་སྦྱོང་བར་བགྱིད། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་དག་ན། བྱང་ཆུབ་སེམས་དཔའ་སེམས་དཔའ་ཆེན་པོས་  
ཅི་ཡོངས་སུ་སྦྱངས་པ་ལགས། དེ་སྐད་ཅེས་གསོལ་པ་དང། དེ་བཞིན་གཤེགས་པ་བརྩོན་འགྲུས་དཔེ་མེད་དེས་ཁྱབ་འཇུག་གིས་བྱིན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དེ་ལ་འདི་  
སྐད་ཅེས་བཀའ་སྩལ་ཏོ། །བྲམ་ཟེ། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་སློབ་པར་འདོད་པ་དང། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་སྦྱོང་བར་འདོད་པའི་བྱང་ཆུབ་སེམས་དཔའ་  
སེམས་དཔའ་ཆེན་པོས་སྲོག་གཅོད་པ་སྤང་བར་བྱ་སྟེ། དེས་སྲོག་གཅོད་པ་མི་དམིགས་པར་བྱའོ། །དེས་མ་བྱིན་པར་ལེན་པའང་སྤང་བར་བྱ་སྟེ། མ་བྱིན་པར་ལེན་པ་མི་དམིགས་པར་  
  
  
༑འདོད་པ་ལ་ལོག་པར་གཡེམ་པའང་སྤང་བར་བྱ་སྟེ་འདོད་པ་ལ་ལོག་པར་གཡེམ་པ་མི་དམིགས་པར་བྱའོ། །རྫུན་དུ་སྨྲ་བའང་སྤང་བར་བྱ་སྟེ། རྫུན་དུ་སྨྲ་བ་མི་དམིགས་པར་བྱའོ། །  
ཕྲ་མའི་ཚིག་ཀྱང་སྤང་བར་བྱ་སྟེ། ཕྲ་མའི་ཚིག་ཀྱང་མི་དམིགས་པར་བྱའོ། །ངག་རྩུབ་པོའང་སྤང་བར་བྱ་སྟེ། ངག་རྩུབ་པོ་མི་དམིགས་པར་བྱའོ། །ཚིག་ཀྱལ་པའང་སྤང་བར་བྱ་སྟེ། ཚིག་  
ཀྱལ་པ་མི་དམིགས་པར་བྱའོ། །བརྣབ་སེམས་དང་སྤང་བར་བྱ་སྟེ་བརྣབ་སེམས་མི་དམིགས་པར་བྱའོ། །གནོད་སེམས་ཀྱང་སྤང་བར་བྱ་སྟེ། གནོད་སེམས་མི་དམིགས་པར་བྱའོ། །ཡང་  
དག་པར་ལྟ་བ་ཅན་དུའང་བྱ་སྟེ། ཡང་དག་པར་ལྟ་བ་མི་དམིགས་པར་བྱའོ། །ཆོས་ཇི་སྙེད་པ་དེ་ཐམས་ཅད་ཀྱང་ཤེས་པར་བྱ་སྟེ་དེ་དག་མི་དམིགས་པར་བྱ་ཞིང་མངོན་པར་མི་ཞེན་པར་  
བྱ་སྟེ༑ དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །དེ་ལྟར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཡོངས་སུ་དག་པས་བྱང་  
ཆུབ་སེམས་དཔའ་རབ་ཏུ་ཞི་བའི་ས་ལ་སྣང་བ་ཐོབ་པར་འགྱུར་ཏེ་ཆོས་གང་ཡང་མི་འཛིན་ཅིང་ཆོས་གང་ལའང་མངོན་པར་མི་ཞེན་ཏོ། །ཆོས་གང་ལའང་དམིགས་པའི་ཕྱིར་ཉེ་བར་  
གནས་པ་མ་ཡིན་ནོ། །གང་དེ་ལྟར་མཐོང་བ་དེས་ནི། རྟེན་ཅིང་འབྲེལ་པར་འབྱུང་བ་མཐོང་ངོ། །གང་གིས་རྟེན་ཅིང་འབྲེལ་པར་འབྱུང་བ་མཐོང་བ་དེས་ནི། ཆོས་གང་ཡང་མི་མཐོང་ངོ། །གང་  
  
  
༄༅། །གིས་ཆོས་གང་ཡང་མི་མཐོང་བ་དེ་ཅི་ཡང་མི་ཤེས་སོ་།གང་ཅིའང་མི་ཤེས་པ་དེ་བྱང་ཆུབ་ཀྱི་ཕྱིར་སྤྱོད་དོ། །གང་བྱང་ཆུབ་ཀྱི་ཕྱིར་སྤྱོད་པ་དེ་ཅི་ལའང་མི་སྤྱོད་དོ། །  
གང་ཅི་ལའང་མི་སྤྱོད་པ་དེ་བྱང་ཆུབ་མངོན་པར་རྫོགས་པར་འཚང་རྒྱའོ། །གང་བྱང་ཆུབ་མངོན་པར་རྫོགས་པར་འཚང་རྒྱ་བ་དེ་ཅིའང་འཚང་མི་རྒྱ་སྟེ། གང་ཅིའང་འཚང་མི་རྒྱ་བ་དེ་  
ནི༑ ཚུལ་ཁྲིམས་ཡོངས་སུ་དག་པ་ཞེས་བྱའོ། །གང་དེ་ལྟར་ངེས་པ་མེད་པའི་ཆོས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་དེ་ནི། ཚུལ་ཁྲིམས་ཡོངས་སུ་དག་པ་ཞེས་བྱའོ། །གང་  
ཚུལ་ཁྲིམས་ཡོངས་སུ་དག་པ་དེས་ནི། ཆོས་ཉིད་མཐོང་ངོ། །གང་གིས་ཆོས་ཉིད་མཐོང་བ་དེ་ནི། ཞི་བ་ཞེས་བྱའོ། །རབ་ཏུ་ཞི་བ་ཞེས་བྱའོ། །ཉེ་བར་ཞི་བ་ཞེས་བྱའོ། །ཞི་གནས་  
ཀྱི་མཆོག་ཐོབ་པ་ཞེས་བྱའོ། །ཞི་གནས་དམ་པ་ཐོབ་པ་ཞེས་བྱའོ། །དེ་ནས་བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་དཔེ་མེད་དེས་རབ་ཏུ་ཞི་བའི་ས་བསྟན་པ་  
ཁྱབ་འཇུག་གིས་བྱིན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུས་བཅོམ་ལྡན་འདས་དེ་བཞིན་གཤེགས་པ་བརྩོན་འགྲུས་དཔེ་མེད་དེ་ལ་ཞི་བ་དང་མཐུན་པའི་ཚིགས་སུ་བཅད་པ་  
དག་གིས་མངོན་པར་བསྟོད་དོ། །ཁྱོད་ཀྱིས་འདོད་ཆགས་དེ་བཞིན་ཞེ་སྡང་ཞི། །ཁྱོད་ནི་གཏི་མུག་བྲལ་ཞིང་ཟག་པའང་བྲལ། །རྣམ་པར་འདྲེན་པ་ཞི་བའི་ས་ལ་བཞུགས། །སེམས་  
  
  
།ང་རྒྱལ་ཞི་ཞིང་དྲེགས་དང་རྣམ་པར་བྲལ། །དྲི་མེད་ཉི་མ་བཞིན་དུ་སྣང་མཛད་དེ། །རྟག་པར་རབ་ཏུ་ཞི་བའི་ཆོས་རྣམས་སྟོན། །སེམས་ཞི་  
བདེ་གཤེགས་ཁྱོད་ལ་ཕྱག་འཚལ་ལོ། །གང་ན་ཉོན་མོངས་རབ་ཏུ་མི་སྐྱེ་བ། །ཞི་བའི་ས་ལ་བཅོམ་ལྡན་རབ་བསྟེན་ཅིང། །ཞི་བའི་ས་ལ་སྲས་རྣམས་གནས་སུ་བཙུད། །སེམས་ཞི་  
བདེ་གཤེགས་ཁྱོད་ལ་ཕྱག་འཚལ་ལོ། །གཟུགས་རྣམས་ཞི་བར་བཅོམ་ལྡན་རབ་ཏུ་གསུང། །དེ་བཞིན་ཚོར་བ་འདུ་ཤེས་སེམས་པ་རྣམས་།རྣམ་པར་ཤེས་པའི་རྒྱུད་ཀྱང་ཞི་བར་  
གསུངས། །སེམས་ཞི་བདེ་གཤེགས་ཁྱོད་ལ་ཕྱག་འཚལ་ལོ། །འདུས་བྱས་འདི་ཞི་འདུས་མ་བྱས་པའང་ཞི། །ཁྱོད་ཀྱི་སྤྱོད་ཡུལ་ཆོ་ག་དེ་བཞིན་ཞི། །བརྩོན་འགྲུས་ཞི་ཞིང་སྤྱོད་པའང་  
དེ་བཞིན་ཏེ། །སེམས་ཞི་བདེ་གཤེགས་ཁྱོད་ལ་ཕྱག་འཚལ་ལོ། །སངས་རྒྱས་ཞི་བའི་ཡུལ་རྣམས་རབ་ཏུ་མཁྱེན། །དེ་ནི་སྲོག་ཆགས་ཐ་མའི་ས་མ་ལགས། །འགྲོ་བ་དེར་ནི་ཉན་ཐོས་  
མཁས་མི་མཆི། །རང་རྒྱལ་དག་གིས་དེ་ནི་ཡོངས་མི་རྟོགས། །གང་ཟག་མཆོག་ཁྱོད་འགྲོ་བ་གང་མཁྱེན་པ། །དེ་ནས་ས་དང་ཆུ་དང་རླུང་མ་མཆིས། །དེར་འབྱུང་རྣམས་ཀྱི་འགྲོ་བ་མ་  
མཆིས་བཤད། །དེ་ན་ཉི་ཟླ་རྣམས་ཀྱང་འགྲོ་མ་མཆིས། །དེ་མཁའ་མ་ལགས་པར་དང་ས་མ་ལགས། །ཐམས་ཅད་དངོས་པོ་མ་མཆིས་འདི་ཡང་བཤད། །སངས་རྒྱས་ཐམས་ཅད་  
  
  
༄༅། །སྤྱོད་ཡུལ་དེ་བཞིན་ཏེ། །བདེ་བར་གཤེགས་པས་རབ་ཏུ་ཞི་བ་བཤད། །ཞི་བ་ཐོབ་མཛད་ཞི་འགྲོ་བླ་ན་མེད། །རབ་ཞི་དྲི་མ་ཐམས་ཅད་འཁྲུ་བ་སྟེ། །གང་  
འདིར་འཁྲུས་བགྱིད་མྱ་ངན་ཡོང་འདའ་ཞིང། །རྒྱལ་བ་སྐྱོབ་པ་ཀུན་གྱི་སྤྱོད་ཡུལ་མཆི། །འགྲོ་བ་རྣམས་ཀྱི་བསམ་པ་ཀུན་མཁྱེན་ཅིང། །དེ་དག་སྤྱོད་པ་བདེ་གཤེགས་རབ་  
མཁྱེན་ཏེ། །ཆོས་འདི་རྣམས་ནི་རང་བཞིན་ཞི་བར་མཁྱེན། །སེམས་ཞི་བདེ་གཤེགས་ཁྱོད་ལ་ཕྱག་འཚལ་ལོ། །ཞི་ལ་དགྱེས་ཤིང་ཡིད་ཞི་དེ་བཞིན་གཤེགས། །ཞུགས་ལ་ཆབ་  
བཞིན་དུ་ནི་བསིལ་བར་གྱུར། །ཞི་བའི་ས་ལ་འགྲོ་བ་རབ་འཛུད་པ་།སེམས་ཞི་བདེ་གཤེགས་ཁྱོད་ལ་ཕྱག་འཚལ་ལོ། །རྣམ་པར་འདྲེན་པ་ཐ་མའི་ལུས་འཛིན་ཅིང། །ཐུབ་པ་  
ཁྱོད་ནི་འཁོར་བའི་བཅིངས་ཀུན་པས། །མྱ་ངན་འདས་པའི་བདེ་བ་ཁྱོད་མཁྱེན་ཏེ། །མྱ་ངན་འདས་ཁྱོད་བདེ་གཤེགས་ཁྱོད་ལ་འདུད་།ཞི་གནས་ཐུགས་སུ་ཆུད་རྟོགས་མགོན་  
བསྟོད་པའི། །བསོད་ནམས་མི་ཉུང་བདག་གིས་གང་བསགས་པ། །དཔེ་མེད་ཤིན་ཏུ་བསྒྲུབས་པའི་ལམ་དེ་ཡིས། །ཞི་བ་སངས་རྒྱས་ས་དེ་ཐོབ་པར་ཤོག་མགོན་ལ་ཞི་བར་མཐུན་  
པའི་སྒྲ་དག་གིས། །བདེ་གཤེགས་སྟོན་པ་ཞི་དགྱེས་བསྟོད་པས་སུ་།ཞི་བའི་ས་དེ་ཤིན་ཏུ་ཐོབ་པར་ཤོག་བརྒལ་ནས་སྐྱེ་བོ་མི་མཁས་བསྒྲལ་བར་བགྱི། །དེ་ནས་བྲམ་ཟེའི་རིགས་  
  
  
བཞིན་གཤེགས་པ་བརྩོན་འགྲུས་དཔེ་མེད་དེ་ལ་ཞི་བ་དང་མཐུན་པར་ཚིགས་སུ་བཅད་པས་མངོན་པར་བསྟོད་ནས་དགེ་བའི་རྩ་བ་  
དེས་ཕྱིན་ཆད་སངས་རྒྱས་ཁྲག་ཁྲིག་དཔག་ཏུ་མེད་པ་རྣམས་མཉེས་པར་བྱས། སངས་རྒྱས་ཀྱི་ཞིང་བརྗོད་དུ་མེད་པ་རྣམས་ཡོངས་སུ་སྦྱངས། སེམས་ཅན་ཁྲག་ཁྲིག་དཔག་ཏུ་མེད་པ་དུ་མ་  
ཡང་དག་པར་རྫོགས་པའི་བྱང་ཆུབ་ལ་ཡོངས་སུ་སྨིན་པར་བྱས་ཏེ་ཡོངས་སུ་དག་པའི་སངས་རྒྱས་ཀྱི་ཞིང་དུ་སྐྱེ་བ་ཡང་དག་པར་འཛིན་དུ་བཙུད་དོ། །འཇམ་དཔལ། དེའི་ཚེ་དེའི་དུས་ན་  
བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཁྱབ་འཇུག་གིས་བྱིན་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ་ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན་  
དེ་བཞིན་གཤེགས་པ་དོན་ཐམས་ཅད་གྲུབ་པ་དེ། དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཁྱབ་འཇུག་གིས་བྱིན་ཞེས་བྱ་བར་གྱུར་ཏོ། །འཇམ་དཔལ། དེ་ལྟར་ན། བྱང་  
ཆུབ་སེམས་དཔའ་སེམས་དཔའ་ཆེན་པོས་ཕ་རོལ་ཏུ་ཕྱིན་པ་དྲུག་ཞི་བར་རབ་ཏུ་བརྟག་པར་བྱའོ། །ཞི་བའི་ལམ་ཀུན་ཏུ་བསྟེན་པར་བྱའོ་།རྒོད་པར་མི་འགྱུར་བར་བྱའོ། །བྱང་ཆུབ་སེམས་  
དཔའི་ཏིང་ངེ་འཛིན་ཞི་གནས་བསྙེན་པར་བྱའོ། །བསྟེན་པར་བྱའོ་།བསྒོམ་པར་བྱའོ། །མང་དུ་བྱའོ། །འཇམ་དཔལ། ཞི་བར་སྤྱོད་པ་ལ་ནི། ཡོངས་སུ་མྱ་ངན་ལས་འདའ་བ་སྟེ། མ་ཞི་བར་སྤྱོད་  
  
  
༄༅། །པ་ལ་ནི། འཁོར་བའོ། །འཇམ་དཔལ། དེ་བཞིན་གཤེགས་པ་དོན་ཐམས་ཅད་གྲུབ་པ་དེས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་ཡུན་རིང་པོར་བཟེད་པ་  
ལ་བསྟེན་ཅིང་བསྙེན་ཏེ་བསྒོམས་ནས་མང་དུ་བྱས་སོ། །བམ་པོ་བཞི་པ། འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད། གྲངས་མེད། བསམ་གྱིས་མི་  
ཁྱབ༑ མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་དེའི་ཚེ་དེའི་དུས་ན་པདྨའི་འབྱུང་གནས་ཞེས་བྱ་བའི་བསྐལ་པ་བྱུང་སྟེ། འཇམ་དཔལ་  
བསྐལ་པ་པདྨའི་འབྱུང་གནས་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་  
མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་བློ་གྲོས་མཐའ་ཡས་ཞེས་བྱ་བ་འཇིག་རྟེན་དུ་བྱུང་སྟེ་  
འཇམ་དཔལ། དེ་བཞིན་གཤེགས་པ་བློ་གྲོས་མཐའ་ཡས་དེའི་སངས་རྒྱས་ཀྱི་ཞིང་ཚད་མེད་པར་ཡོངས་སུ་དག་པ་བཤད་དུ་མི་ནུས་པ་ནི། འདི་ལྟ་སྟེ། དཔེར་ན། ད་ལྟར་བཅོམ་ལྡན་  
འདས་དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་སངས་རྒྱས་ཀྱི་ཞིང་བཞིན་ནོ། །བཅོམ་ལྡན་འདས་དེ་བཞིན་གཤེགས་པ་བློ་གྲོས་མཐའ་ཡས་དེའི་སངས་རྒྱས་ཀྱི་ཞིང་དུ་  
  
  
ཅན་གཞན་རྣམས་མི་སྐྱེའོ། །དེ་བཞིན་གཤེགས་པ་དེ་ཐེག་པ་ཆེན་པོ་ལ་བརྩམས་ནས་ཆོས་སྟོན་ཏེ། སངས་རྒྱས་ཀྱི་  
ཞིང་རྒྱ་ཆེ་བ་དང། སངས་རྒྱས་ཀྱི་ཞིང་ཡོངས་སུ་དག་པའང་འཆད་དོ། །འཇམ་དཔལ། དེའི་ཚེ་དེའི་དུས་ན་བཅོམ་ལྡན་འདས་དེ་བཞིན་གཤེགས་པ་བློ་གྲོས་མཐའ་ཡས་དེའི་གསུང་རབ་  
ལ་དགེ་སློང་རྟག་ཏུ་རྣམ་པར་ལྟ་བ་ཞེས་བྱ་བ་ཞིག་བྱུང་སྟེ་བསྡུ་པའི་དངོས་པོ་བཞི་དང་ལྡན་ཞིང་བསྡུ་བའི་དངོས་པོ་བཞིས་སེམས་ཅན་རྣམས་སྡུད་དོ། །འཕགས་པའི་རིགས་བཞི་ལ་རབ་  
ཏུ་གནས་པར་གྱུར། །སོ་སོ་ཡང་དག་པར་རིག་པ་བཞི་རྙེད་པར་གྱུར་ཚངས་པའི་གནས་པ་བཞི་དང་ལྡན་པར་གྱུར་ཏེ། བྱམས་པ་ཆེན་པོ་ལ་གནས་པ་དང། སྙིང་རྗེ་ཆེན་པོ་ལ་གནས་པ་  
དང། དགའ་བ་ཆེན་པོ་ལ་གནས་པ་དང། བཏང་སྙོམས་ཆེན་པོ་ལ་གནས་པ་དང། ཉོན་མོངས་པ་མེད་པར་གནས་པ་དང་བྲལ་བར་ཡང་མ་གྱུར་ཏོ། །འཇམ་དཔལ། བཅོམ་ལྡན་འདས་དེ་  
བཞིན་གཤེགས་པ་བློ་གྲོས་མཐའ་ཡས་དེའི་སངས་རྒྱས་ཀྱི་ཞིང་ན་བྱང་ཆུབ་སེམས་དཔའ་ཇི་སྙེད་ཡོད་པ་དེ་དག་གི་ནང་ན་བྱང་ཆུབ་སེམས་དཔའ་རྟག་ཏུ་རྣམ་པར་ལྟ་བ་ནི། མཆོག་ཅེས་  
བྱའོ། །བྱང་ཆུབ་སེམས་དཔའ་རྟག་ཏུ་རྣམ་པར་ལྟ་བ་དེ་དེ་བཞིན་གཤེགས་པ་བློ་གྲོས་མཐའ་ཡས་དེའི་བསྟན་པ་ཀུན་འཛིན་པར་གྱུར་ཏེ་དེ་བཞིན་གཤེགས་པ་བློ་གྲོས་མཐའ་  
  
  
༄༅། །ཡས་དེ་ལ་ཇི་ལྟ་བ་དེ་བཞིན་དུ་སངས་རྒྱས་བཅོམ་ལྡན་འདས་བརྗོད་དུ་མེད་པ་རྣམས་ཀྱི་བསྟན་པ་ཀུན་བཟུང་ངོ། །དེ་འདི་ལྟར་བཟོད་པ་ལ་རབ་ཏུ་གནས་པས་  
དེ་བཞིན་གཤེགས་པ་རེ་རེའི་སངས་རྒྱས་ཀྱི་ཞིང་ནའང་སེམས་ཅན་དཔག་ཏུ་མེད་པ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་བཙུད་དེ། དེ་བཟོད་པ་  
ལ་གནས་ནས་སངས་རྒྱས་ཀྱི་ཞིང་ལ་ལར་སངས་རྒྱས་སུ་སྟོན། ལ་ལར་བྱང་ཆུབ་སེམས་དཔའི་སྤྱོད་པ་སྟོན། ལ་ལར་དང་པོ་སེམས་བསྐྱེད་པ་སྟོན་ཏེ། འཇམ་དཔལ། བྱང་ཆུབ་  
སེམས་དཔའ་རྟག་ཏུ་རྣམ་པར་ལྟ་བ་དེ་ལྟ་བུའི་རྫུ་འཕྲུལ་དང་ལྡན་པར་གྱུར་ཏོ། །འཇམ་དཔལ། དེའི་ཚེ་དེའི་དུས་ན་བྱང་ཆུབ་སེམས་དཔའ་རྟག་ཏུ་རྣམ་པར་ལྟ་བར་གྱུར་པ་དེ་བཞན་  
ཞིག་ཡིན་པ་སྙམ་དུ་འཛིན་ན། འཇམ་དཔལ། དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་ཚེ་དེའི་དུས་ན་བྱང་ཆུབ་སེམས་དཔའ་རྟག་  
ཏུ་རྣམ་པར་ལྟ་བ་ཞེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་  
རྫོགས་པར་འཚང་རྒྱ་བར་འདོད་པས་ཇི་ལྟར་ན་སངས་རྒྱས་ཀྱི་ཆོས་འདི་མྱུར་དུ་ནུབ་པར་མི་འགྱུར་ཞེས་སངས་རྒྱས་ཀྱི་བསྟན་པ་ཡོངས་སུ་གཟུང་བ་ལ་ནན་ཏན་བྱའོ། །འཇམ་  
  
  
དེ་སངས་རྒྱས་ཀྱི་བསྟན་པ་ཡོངས་སུ་གཟུང་བའི་ཕྱིར་སློབ་མ་སངས་རྒྱས་ཀྱི་བསྟན་པ་དེ་ཡོངས་སུ་གཟུང་བ་ལ་ཞུགས་པ་ཡིན་ནོ། །དེ་ནས་དེའི་ཚེ་བཅོམ་ལྡན་འདས་ཀྱིས་  
ཚིགས་སུ་བཅད་པ་འདི་དག་བཀའ་སྩལ་ཏོ། །མི་ཡི་སེངྒེ་མི་མཆོག་འཇིག་རྟེན་མཁས། །འདས་པ་ཀུན་གྱི་བཟོད་པ་རབ་ཏུ་བསྔགས། །འཇིག་རྟེན་ཕན་འདོད་གང་དག་མ་བྱུང་བ། །མི་མཆོག་  
ཀུན་ཀྱང་བཟོད་པ་བསྔགས་པར་འགྱུར། །བཟོད་པའི་སྟོབས་དང་ལྡན་པར་གྱུར་པ་ནི། །དགྲ་མེད་བྱང་ཆུབ་ལ་ཡང་གཞོལ་བ་སྟེ། །བླ་ན་མེད་པའི་བཟོད་པ་བསྟེན་པས་ན། །འདྲེན་པ་མྱུར་དུ་  
བྱང་ཆུབ་ཐོབ་པར་འགྱུར། །མི་ཡི་སེངྒེ་དེ་དག་མི་འཇིགས་བཟོད་།བླ་ན་མེད་པའི་བྱང་ཆུབ་ཚོལ་བའི་ཚེ། །མགོ་དང་ལག་དང་རྐང་པ་རྣམས་ཀྱང་བྱིན། །མཁས་པ་རྣམས་ནི་སྐྱོ་བར་འགྱུར་  
བ་མེད༑ ༑བཟོད་པའི་སྟོབས་ཀྱིས་དགྲ་རྣམས་ཀུན་ཀྱང་ཐུལ། །བཟོད་པའི་སྟོབས་ཀྱིས་ཉོན་མོངས་རྣམས་ལས་རྒྱལ། །བཟོད་པ་རབ་ཏུ་བསྟེན་པས་རང་བྱུང་འགྱུར། །བཟོད་པས་མི་འཆི་  
གོ་འཕང་རྙེད་པར་འོང། །བཟོད་པ་བསྟེན་པས་རབ་ཏུ་གཟུགས་བཟང་འགྱུར། །བཟོད་པ་བསྟེན་པས་མི་ཡི་དབང་པོར་འོང། །བཟོད་ལ་བསྟེན་པས་མཚན་བཟང་འཆང་བ་ཡི། །འཇིག་  
རྟེན་རང་བྱུང་དེ་བཞིན་གཤེགས་པར་འགྱུར། །བཟོད་པའི་སྟོབས་ཀྱིས་ཉེས་ལས་རྒྱལ་བར་བྱེད། །བཟོད་པའི་སྟོབས་ནི་དེ་དག་སྟོབས་ཀྱི་མཆོག་བཟོད་པ་བསྟེན་པས་དེ་དག་  
  
  
༄༅། །དགྲར་རྒོལ་མེད། །འཇིག་རྟེན་མཁྱེན་པ་འགྲོ་ལ་ཕན་འདོད་པ། །རང་བྱུང་གང་རྣམས་འདས་པར་གྱུར་པ་དག་བཟོད་ལ་གནས་ཏེ་བདུད་རྣམས་རབ་བཏུལ་ནས། །  
འཇིག་རྟེན་ཕན་སེམས་བྱང་ཆུབ་རབ་རྙེད་དེ། །བླ་ན་མེད་པའི་སྟོབས་ནི་བཟོད་པའོ། །བཟོད་པའི་སྟོབས་དང་མཚུངས་པ་ཡོད་མ་ཡིན་།སྟོབས་ཅན་དེ་ནི་བཟོད་པ་བསྟེན་པས་ན། །  
ཆོས་རྣམས་གང་ཡང་ཅི་ལྟ་བཞིན་དུ་བཟོད། །དེ་ལ་ཕན་སེམས་སྟོབས་དང་ལྡན་ཞེས་གསུང། །བཟོད་ལ་གནས་པས་ཐེ་ཚོམ་རྣམས་ཀྱང་གཅོད། །བཟོད་ལ་གནས་པས་ཡེ་  
ཤེས་དག་པར་འགྱུར། །བཟོད་ལ་གནས་པས་ཐེ་ཚོམ་མེད་པ་སྟེ། །རྟག་ཏུ་བཟོད་པའི་སྟོབས་མཆོག་རྙེད་པར་གྱིས། །བཟོད་པ་འདི་ནི་རྒྱལ་བས་རབ་ཏུ་བསྔགས། །བཟོད་པ་དེས་  
ཀྱང་བསམ་པ་ཀུན་འགྲུབ་སྟེ། །དེ་བས་མཚུངས་མེད་བཟོད་ལ་བསྟེན་གྱིས་དང། །རིང་པོར་མི་ཐོགས་འཇིག་རྟེན་མཁྱེན་པར་འགྱུར། །འཇམ་དཔལ། དེ་ལྟ་བས་ན། བྱང་ཆུབ་སེམས་  
དཔས་བཟོད་པ་གཉིས་ལ་བསྟེན་པར་བྱ་སྟེ། གཞན་ལས་འགྱུར་བ་མེད་པར་བཟོད་པ་དང། ཆོས་རྣམས་ལ་རྗེས་སུ་མཐུན་པར་བཟོད་པའོ་།འཇམ་དཔལ། ཡང་བཅོམ་ལྡན་  
འདས་དེ་བཞིན་གཤེགས་པ་དོན་ཐམས་ཅད་གྲུབ་པ་དེས་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་བརྩོན་འགྲུས་མཉམ་པ་ཉིད་རབ་ཏུ་རྟོགས་པར་གྱུར་ཏེ། བརྩོན་འགྲུས་  
  
  
ལེ་ལོ་ཇི་ལྟ་བར་བརྩོན་འགྲུས་ཀྱང་དེ་བཞིན་ནོ། །ཆོས་དེ་གཉི་ག་ལའང་མཚན་ཉིད་གཅིག་སྟེ། རབ་ཏུ་ཞི་བ། མྱ་ངན་ལས་འདས་པ་དང་མཉམ་  
པ༑ གཡོ་བ་དང་རློམ་སེམས་མེད་པ། བསྐྱེད་པ་མེད་པ། འགྱུར་བ་མེད་པ། བྱེད་པ་མེད་པ། སེམས་པ་མེད་པ། སེམས་པ་དང་བྲལ་བ། ཕན་ཚུན་དུ་མི་སེམས་པ་སྟེ། ཇི་ལྟར་བདག་  
མི་སེམས་པ་ལྟ་བུ་སྟེ། དེ་ནི་མཚན་ཉིད་མེད་པ། བཏགས་པ་མེད་པ་བརྗོད་དུ་མེད་པ། གཟུང་དུ་མེད་པ། འདུ་ཤེས་མེད་པ། འདུ་ཤེས་དང་བྲལ་བ། སེམས་པ་མེད་པ། སེམས་  
པ་དང་བྲལ་བ། མི་ཚོར་བ། ཚོར་བ་མེད་པ་རྣམ་པར་མི་ཤེས་པ་རྣམ་པར་ཤེས་པ་མེད་པ། མི་གོས་པ། ཀུན་ནས་ཉོན་མོངས་པ་ཅན་མ་ཡིན་པ། མི་གནས་པ། ཤེས་པར་བྱེད་  
པ་མེད་པའོ། །ཆོས་དེ་དག་རྟོགས་པར་བྱ་བའི་ཕྱིར་བརྩོན་འགྲུས་བརྩམས་ཤིང་བརྟུལ་བ་བརྟན་པར་གྱུར་ཏོ། །འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་  
མེད༑ གྲངས་མེད། བསམ་གྱིས་མི་ཁྱབ། །མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་དེའི་ཚེ་དེའི་དུས་ན་དེ་བཞིན་གཤེགས་པ་དགྲ་བཅོམ་  
པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་  
  
  
༄༅། །ཀྱི་སྟོན་པ། སངས་རྒྱས་བཅོམ་ལྡན་འདས་ཟླ་འོད་རྒྱལ་པོ་ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་ཟླ་འོད་རྒྱལ་པོ་དེའི་འོད་ཀྱིས་སངས་རྒྱས་ཀྱི་  
ཞིང་གྲངས་མེད་པ་སྣང་བར་གྱུར་ཏོ། །འོད་དེ་ལ་སྒྲིབ་པར་བྱེད་ནུས་པའི་ཆོས་གང་ཡང་མེད་དེ། །སྒྲིབ་པ་ཐམས་ཅད་ལས་ཐར་ནས་སྣང་བར་བྱེད་དོ། །འོད་དེའང་བདེ་བ། བསིལ་བ་  
རེག་ན་བདེ་བ། དགེ་བའི་རྩ་བས་བསྐྱེད་པ་སྟེ། དེ་བཞིན་གཤེགས་པ་དེའི་སྔོན་གྱི་སྨོན་ལམ་གྱིས་སེམས་ཅན་གང་འོད་དེས་རེག་པ་རྣམས་སྔོན་མ་རྙེད་པའི་བདེ་བ་རྙེད་པར་གྱུར་  
སྔོན་བྱས་པའི་དགེ་བའི་རྩ་བ་རྣམས་ཀྱང་རྗེས་སུ་དྲན་པར་གྱུར་ཏོ། །འཇམ་དཔལ། དེའི་ཚེ་དེའི་དུས་ན་དེ་བཞིན་གཤེགས་པ་དེའི་རིམ་གྲོ་བྱེད་པ་དགེ་སློང་དེས་པ་ཞེས་བྱ་བ་ཞིག་  
ཡོད་དེ། དེ་བཞིན་གཤེགས་པ་དེ་ལ་ལོ་བྱེ་བ་ཁྲག་ཁྲིག་སུམ་ཅུ་རྩ་དྲུག་གི་བར་དུ་ཡིད་དུ་འོངས་བས་བསྙེན་བཀུར་བྱས་ཏེ། ཡིད་དུ་མི་འོང་བས་མ་ཡིན་ནོ། །བཤད་པའང་འཛིན་  
ཅིང་བདག་གི་དོན་ཡང་མི་གཏོང་ངོ། །དེས་བཅོམ་ལྡན་འདས་དེ་བཞིན་གཤེགས་པ་ཟླ་འོད་རྒྱལ་པོ་དེ་ལ་ལོ་བྱེ་བ་ཁྲག་ཁྲིག་ཕྲག་སུམ་ཅུ་རྩ་དྲུག་གི་བར་དུ་འདི་ལྟར་བརྩོན་འགྲུས་  
མཉམ་པ་ཉིད་བརྩམས་ནས་ཀུན་འདྲི་སྟེ། བཅོམ་ལྡན་འདས། བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པའི་རིགས་ཀྱི་བུའམ། རིགས་ཀྱི་བུ་མོས་ཇི་ལྟར་བརྩོན་  
  
  
།ཇི་ཙམ་གྱིས་བརྩོན་འགྲུས་མཉམ་པ་ཉིད་ཁོང་དུ་ཆུད་པར་འགྱུར་བ་ལགས། དེ་ལ་དེ་བཞིན་གཤེགས་པ་ཟླ་འོད་རྒྱལ་པོས་ལོ་བྱེ་བ་  
ཁྲག་ཁྲིག་ཕྲག་སུམ་ཅུ་རྩ་དྲུག་གི་བར་དུ་བརྩོན་འགྲུས་མཉམ་པ་ཉིད་མཚན་ཉིད་གཅིག་པ་ལ་བརྩམས་ཏེ་བསྟན་པའི་ཚིག་བྱེ་བ་ཁྲག་ཁྲིག་ཕྲག་བརྒྱ་སྟོང་གིས་ལུང་བསྟན་ཏོ། །དེ་ནས་  
དགེ་སློང་ངེས་པ་དེས་དེ་བཞིན་གཤེགས་པ་དེ་ལས་བརྩོན་འགྲུས་མཉམ་པ་ཉིད་ཐོས་ནས་བརྩོན་འགྲུས་མཉམ་པ་ཉིད་ཀྱི་མཆོག་དང་ལྡན་པར་གྱུར། །དེས་བརྩོན་འགྲུས་ཀྱི་མཉམ་  
པ་ཉིད་རྟོགས་ནས་བཅོམ་ལྡན་འདས་དེ་བཞིན་གཤེགས་པ་ཟླ་འོད་རྒྱལ་པོ་དེ་ལ་བརྩོན་འགྲུས་མཉམ་པ་ཉིད་དང་མཐུན་པའི་ཚིགས་སུ་བཅད་པ་དག་གིས་མངོན་པར་བསྟོད་དོ།།  
ལྷ་དང་བཅས་དང་མི་དང་བདུད། །ལྷ་མིན་བཅས་རིས་འཇིག་རྟེན་ན་།འདྲེན་པ་ཁྱོད་དང་འདྲ་མ་མཆིས། །མི་འདྲ་ལྷག་པ་ག་ལ་མཆོས་།སྡིག་མ་མཆོས་པའི་འགྲོད་གཤེགས་པ། །བདེ་  
གཤེགས་མཚུངས་མཉམ་ཐུགས་ལྡན་པ། བདེ་གཤེགས་ཁྱོད་ཀྱི་སྒྲུབ་པ་ནི། །མ་སྨད་མི་གཡོ་ཟླ་མ་མཆིས། །ཁྱོད་ལ་ལེ་ལོ་བརྩོན་འགྲུས་མཚུངས། །རྣམ་པར་འདྲེན་པ་ཆོས་འདི་  
དག། །བྲག་ཅ་དང་ནི་མཚུངས་འདྲ་ཞེས། །བཅོམ་ལྡན་འདས་ནི་འདུད་ཅིང་སྟོན། །ཆོས་རྣམས་བྱེ་བྲག་མེད་མཁྱེན་ནས། །ཁྱོད་ཀྱི་བརྩོན་འགྲུས་ཞན་མ་མཆིས། །བརྩོན་འགྲུས་སྟོབས་ནི་  
  
  
༄༅། །ཕ་རོལ་ཕྱིན། །བདེ་གཤེགས་རྐང་གཉིས་གཙོ་ཕྱག་འཚལ། །བརྩོན་འགྲུས་དག་གི་མཉམ་ཉིད་འདི། །གང་གིས་རབ་རྟོགས་སྨྲ་བའི་རྟག་ཁྲག་ཁྲིག་  
བདུད་རྣམས་བཏུལ་ནས་སུ། །བྱང་ཆུབ་དམ་པ་དེ་དག་རེག་སྟོབས་བཅུ་འཇིག་རྟེན་སྣང་མཛད་ཀུན། །བརྩོན་འགྲུས་མཉམ་ལ་བརྟེན་ནས་སུ་།རྐང་གཉིས་དམ་པ་རབ་རྙེད་  
དེ༑ ༑གཞན་ཡང་དེ་བཞིན་རྙེད་པར་མཛད། །འཇིག་རྟེན་མགོན་པོ་ཐམས་ཅད་ཀྱིས། །བརྩོན་འགྲུས་མཉམ་ཉིད་ཤིན་ཏུ་བསྔགས། །སྲིད་པ་མཐར་ཕྱིན་སྲིན་འགགས་པ། །  
བཅོམ་ལྡན་འདས་ཀྱང་དེ་བཞིན་བསྟོད། །གང་ཟག་གང་དག་མི་སྐྱོ་བར། །ཞི་གནས་བརྩོན་འགྲུས་བརྩམས་གྱུར་པ། །མི་མཁས་འགྲོ་བ་རྟོགས་བགྱིའི་སླད། །དེ་དག་བྱང་ཆུབ་  
རྙེད་པར་འགྱུར། །ཞི་གནས་སྟོབས་ཀྱི་ཕ་རོལ་ཕྱིན། །བརྩོན་འགྲུས་མཉམ་རྙེད་འགྲོ་མཆོག་གང། །འཇིག་རྟེན་མགོན་ཁྱོད་དེ་ཡི་ཡབ། །དེ་དག་རྣམས་ནི་ཁྱོད་ཀྱི་སྲས། །དེ་  
དག་རྙེད་པ་ལེགས་རྙེད་དེ། །མིར་ནི་ཡང་དག་ལེགས་པར་མཆིས། །དེ་དག་བརྩོན་འགྲུས་མཉམ་ཉིད་འདི། །སེམས་ལ་ཡང་དག་འགྲུབ་པར་འགྱུར། །གང་རྣམས་བརྩོན་འགྲུས་  
མཉམ་ཉིད་ལ། །འཇིག་རྟེན་སྒྲོན་མ་སེམས་འཇུག་པ། །དེ་དག་རང་བྱུང་བདེ་བར་གཤེགས། །སྟོབས་བཅུའི་སྟོབས་རྣམས་འབྱུང་བར་འགྱུར་།དེ་ནས་དགེ་སློང་དེས་པ་དེས་བཅོམ་  
  
  
འགྲུས་མཉམ་པ་ཉིད་དང་མཐུན་པའི་ཚིགས་སུ་བཅད་པ་དེ་དག་གིས་མངོན་པར་བསྟོད་ནས་བརྩོན་འགྲུས་མཉམ་པ་ཉིད་རྟོགས་  
ཏེ༑ དགེ་བའི་རྩ་བ་དེས་བསྐལ་པ་བརྗོད་དུ་མེད་པར་ནམ་ཡང་བརྩོན་འགྲུས་མཉམ་པ་ཉིད་ལ་མི་གནས་པར་མ་གྱུར་ཏེ། རྟག་ཏུ་རྒྱུན་མི་ཆད་པར་ཐབས་མཁས་པ་དང་ལྡན་པར་གྱུར་ཏོ། །དེའི་ཚེ་  
དེའི་དུས་ན་དགེ་སློང་དེས་པ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་ཡིད་གཉིས་དང། སོམ་ཉི་དང། ཐེ་ཚོམ་ཟ་ན་འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན་དེ་  
བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་དགེ་སློང་དེས་པ་ཞེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོས་བརྩོན་  
འགྲུས་མཉམ་པ་ཉིད་ལ་བརྩོན་པར་བྱའོ། །བརྩོན་འགྲུས་མཉམ་པ་ཉིད་ལ་བརྩོན་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་ནི་བསམ་གཏན་གྱི་ཕ་རོལ་ཏུ་ཕྱིན་པ་མངོན་དུ་འགྱུར་  
ཏེ༑ སྒོམ་པ་ཡོངས་སུ་རྫོགས་པར་འགྱུར་རོ། །དེ་ཅིའི་ཕྱིར་ཞེ་ན་བརྩོན་འགྲུས་མཉམ་པ་ཉིད་རྙེད་པར་བྱ་བའི་ཕྱིར་སེམས་རྩེ་གཅིག་པར་གྱུར་ཏེ། དེའི་ཕྱིར་དེ་ཞི་བ་མཆོག་ཏུ་འགྱུར་རོ། །  
འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད་གྲངས་མེད། བསམ་གྱིས་མི་ཁྱབ། མཚུངས་པ་མེད། གཞལ་དུ་མེད་བརྗོད་དུ་མེད་པ་དེའི་ཕ་རོལ་གྱིའང་ཆེས་པ་  
  
  
༄༅། །རོལ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་  
པ༑ སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཞི་གནས་ཡང་དག་འཕགས་ཞེས་བྱ་བ་འཇིག་རྟེན་དུ་བྱུང་སྟེ། འཇམ་  
དཔལ། དེ་བཞིན་གཤེགས་པ་ཞི་གནས་ཡང་དག་འཕགས་དེའི་སངས་རྒྱས་ཀྱི་ཞིང་ན་ཐམས་ཅད་ཀྱི་ཐམས་ཅད་རྣམ་པ་ཐམས་ཅད་ཀྱི་ཐམས་ཅད་དུ་འདོད་པ་ན་སྤྱོད་པའི་ཉོན་མོངས་པ་  
རྒྱུ་བ་མེད་པར་གྱུར་ཏེ། སེམས་ཅན་དེ་དག་ཐམས་ཅད་ལ་འདོད་པའི་ཀུན་ནས་དཀྲིས་པ་མི་སྐྱེའོ། །འཇམ་དཔལ། དེའི་ཚེ་དེའི་དུས་ན་བཅོམ་ལྡན་འདས་དེ་བཞིན་གཤེགས་པ་ཞི་གནས་  
ཡང་དག་འཕགས་དེའི་གསུང་རབ་དེ་ལ་དེ་བཞིན་གཤེགས་པ་དེའི་རིམ་གྲོ་བྱེད་པ་དགེ་སློང་བསམ་གཏན་སྤྱོད་ཡུལ་ཞེས་བྱ་བ་ཞིག་བྱུང་སྟེ། དེས་དེ་བཞིན་གཤེགས་པ་ཞི་གནས་  
ཡང་དག་འཕགས་ལ་བསྐལ་པ་བཅོ་བརྒྱད་ཀྱི་བར་དུ་ཡིད་དུ་འོང་བས་བསྙེན་བཀུར་བྱས་ཏེ། ཡིད་དུ་མི་འོང་བས་མ་ཡིན་ནོ། །དགེ་སློང་བསམ་གཏན་སྤྱོད་ཡུལ་དེ་ལ་ཆོས་ཐམས་ཅད་  
བསམ་གཏན་གྱི་དམིགས་པར་གྱུར་ཏོ། །དེ་ལྟར་དགེ་སློང་བསམ་གཏན་སྤྱོད་ཡུལ་དེས་བསྐལ་པ་བཅོ་བརྒྱད་ཀྱི་བར་དུ་ཞི་གནས་ལ་བསྒོམས་པར་གྱུར་ཏོ། །དེ་ཞི་གནས་ཀྱི་སྟོབས་  
  
  
ཏོ། །དེ་ཆོས་གང་དང་གང་ལ་དམིགས་པར་བྱེད་པ་ཆོས་དེ་དང་དེ་ཞི་བར་ཀུན་བསྒོམས་ཏེ། མྱ་ངན་ལས་འདས་པ་དང་མཚུངས་  
པ༑ མཚན་ཉིད་མེད་པ། ཆོས་ཀྱི་དབྱིངས་སུ་ངེས་པ། ནམ་མཁའ་དང་མཉམ་ཞིང་མཚུངས་པ་སྟེ། གང་དམིགས་པའི་མཚན་ཉིད་དུ་གྱུར་པ་སེམས་ཀྱང་དེའི་མཚན་ཉིད་དུ་གྱུར་པའོ། །  
གང་སེམས་ཀྱི་མཚན་ཉིད་དུ་གྱུར་པ་དེ་རྩེ་[?]ཅིག་པའི་མཚན་ཉིད་དུ་གྱུར་པའོ། །གང་རྩེ་གཅིག་པའི་མཚན་ཉིད་དུ་གྱུར་པ་དེ་བྱང་ཆུབ་ཀྱི་མཚན་ཉིད་དུ་གྱུར་པའོ། །གང་བྱང་ཆུབ་ཀྱི་མཚན་  
ཉིད་དུ་གྱུར་པ་དེ་བྱང་ཆུབ་ཀྱི་ཕྱོགས་ཀྱི་ཆོས་ཀྱི་མཚན་ཉིད་དུ་གྱུར་པའོ། །གང་བྱང་ཆུབ་ཀྱི་ཕྱོགས་ཀྱི་ཆོས་ཀྱི་མཚན་ཉིད་དུ་གྱུར་པ་དེ་བྱང་ཆུབ་སེམས་དཔའི་མཚན་ཉིད་དུ་གྱུར་པའོ། །  
གང་བྱང་ཆུབ་སེམས་དཔའི་མཚན་ཉིད་དུ་གྱུར་པ་དེ་ཞི་བའི་མཚན་ཉིད་དུ་གྱུར་པ་སྟེ། དེ་ནི། ཆོས་ཐམས་ཅད་ཞི་བ་ལ་ནེམ་ནུར་མེད་ཅིང་ཐེ་ཚོམ་མི་ཟའོ། །དེ་དགེ་བའི་རྩ་བ་དེ་བསྐལ་པ་  
བརྗོད་དུ་མེད་པར་ནམ་ཡང་འདོད་པ་ན་སྤྱོད་པའི་ཉོན་མོངས་པ་དང་ལྡན་པར་མ་གྱུར་ཏེ། སྨོན་ལམ་གྱི་སྟོབས་ཀྱིས་ནི། ལན་མང་དུ་འདོད་པའི་ཁམས་སུ་སྐྱེས་སོ། །དེ་ཅིའི་ཕྱིར་ཞེ་ན་  
འདོད་པའི་ཁམས་ན་སེམས་ཅན་སྣོད་དུ་འགྱུར་བ་མང་བས་དོན་གྱི་དབང་འདི་ལ་བརྟེན་ནས་འདོད་པའི་ཁམས་སུ་སྐྱེས་ཏེ། སྙིང་རྗེ་ཆེན་པོས་ཡོངས་སུ་ནོན་ཅིང་སྙིང་བརྩེ་བའི་ཕྱིར་རོ། །  
  
  
༄༅། །འཇམ་དཔལ། འདི་ཇི་སྙམ་དུ་སེམས། དེའི་ཚེ་དེའི་དུས་ན་དགེ་སློང་བསམ་གཏན་སྤྱོད་ཡུལ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན་  
འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན་དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་དགེ་སློང་བསམ་གཏན་སྤྱོད་ཡུལ་ཞེས་བྱ་བར་  
གྱུར་ཏོ༑ ༑འཇམ་དཔལ། དེ་ལྟ་བས་ན། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པའི་བྱང་ཆུབ་སེམས་དཔས་ཞི་གནས་དང་མཐུན་  
པའི་ལྷག་མཐོང་བསྒོམ་པར་བྱའོ། །ཞི་གནས་དང་མཐུན་པའི་ལྷག་མཐོང་སྒོམ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་རབ་ཏུ་ཞི་བའི་ཤེས་རབ་ཀྱི་ཕ་རོལ་ཏུ་ཕྱིན་པ་  
ཡང་དག་པར་འགྲུབ་བོ། །འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད་པ་ནས་བརྗོད་དུ་མེད་པའི་བར་དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་  
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་  
མེད་པ༑ ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཏོག་གི་རྒྱལ་པོ་ཞེས་བྱ་བ་འཇིག་རྟེན་དུ་བྱུང་སྟེ། འཇམ་དཔལ་བཅོམ་ལྡན་འདས་དེ་བཞིན་གཤེགས་  
  
  
ལོ་བྱེ་བ་ཁྲག་ཁྲིག་ཕྲག་དགུ་བཅུར་གྱུར་ཏོ། །འཇམ་དཔལ། ཡང་དེ་བཞིན་གཤེགས་པ་ཏོག་གི་རྒྱལ་པོ་དེའི་གསུང་རབ་ལ་དགེ་སློང་ཡེ་ཤེས་བླ་མ་ཞེས་བྱ་  
བ་དང། བསམ་གཏན་བླ་མ་ཞེས་བྱ་བ་གཉིས་ཉན་ཐོས་ཀྱི་ཟུང་མཆོག་གི་ཟུང། བཟང་པོའི་ཟུང་ཞིག་བྱུང་སྟེ། དགེ་སློང་ཡེ་ཤེས་བླ་མ་ནི། ཤེས་རབ་ཅན་གྱི་མཆོག་ཏུ་གྱུར། དགེ་སློང་བསམ་  
གཏན་བླ་མ་ནི། རྫུ་འཕྲུལ་ཅན་གྱི་མཆོག་ཏུ་གྱུར་ཏོ། །དེ་ནས་དགེ་སློང་ཡེ་ཤེས་བླ་མ་ནི། དེ་བཞིན་གཤེགས་པ་ཏོག་གི་རྒྱལ་པོ་དེའི་ཉན་ཐོས་རྣམས་ལྟ་བ་ཕུན་སུམ་ཚོགས་པ་ལ་རབ་ཏུ་འདུལ། དགེ་  
སློང་བསམ་གཏན་བླ་མ་ནི། མཆོག་གི་དོན་རྙེད་པར་རབ་ཏུ་འདུལ་ཏེ་ཕྱོགས་གང་ན་དགེ་སློང་ཡེ་ཤེས་བླ་མ་དང། དགེ་སློང་བསམ་གཏན་བླ་མ་དེ་འཁོད་པའི་ཕྱོགས་དེར་བཅོམ་ལྡན་འདས་དེ་  
བཞིན་གཤེགས་པ་ཏོག་གི་རྒྱལ་པོ་མཛད་པ་ཆུང་བར་གྱུར་ཏོ། །དགེ་སློང་ཡེ་ཤེས་བླ་མ་ནི། སེམས་ཅན་རྣམས་བྱང་ཆུབ་སེམས་དཔའི་ཐེག་པ་ལ་ཡང་དག་པར་འཛུད། དགེ་སློང་བསམ་གཏན་  
བླ་མ་ནི། སྤྱོད་པ་ལ་ཡང་དག་པར་འཛུད། དགེ་སློང་ཡེ་ཤེས་བླ་མ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ལ་འདོམས། དགེ་སློང་བསམ་གཏན་བླ་མ་ནི། ཐབས་མཁས་པ་ལ་འདོམས། དགེ་སློང་  
ཡེ་ཤེས་བླ་མ་ནི། སྦྱིན་པ་དང། ཚུལ་ཁྲིམས་དང། བཟོད་པ་དང་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ལ་འདོམས། དགེ་སློང་བསམ་གཏན་བླ་མ་ནིས་བསམ་གཏན་གྱི་ཕ་རོལ་ཏུ་ཕྱིན་པ་ལ་  
  
  
༄༅། །འདོམས། དགེ་སློང་ཡེ་ཤེས་བླ་མ་ནི། ལྷག་མཐོང་ལ་འདོམས། དགེ་སློང་བསམ་གཏན་བླ་མ་ནི། ཞི་གནས་ལ་འདོམས། དགེ་སློང་ཡེ་ཤེས་བླ་མ་ནི། ཡེ་ཤེས་ཅན་གྱི་  
བསམ་པ་ཤེས་པ་ལ་འདོམས། དགེ་སློང་བསམ་གཏན་བླ་མ་ནི། རབ་ཏུ་ཞི་བའི་ཡེ་ཤེས་ལ་འདོམས། དགེ་སློང་ཡེ་ཤེས་བླ་མ་ནི། སྟོབས་ཀྱི་ཡེ་ཤེས་ལ་འདོམས། དགེ་སློང་བསམ་  
གཏན་བླ་མ་ནི། མི་འཇིགས་པའི་ཡེ་ཤེས་ལ་འདོམས། དགེ་སློང་ཡེ་ཤེས་བླ་མ་ནི། སོ་སོ་ཡང་དག་པར་རིག་པ་བཞི་ལ་རབ་ཏུ་འདུལ། དགེ་སློང་བསམ་གཏན་བླ་མ་ནི། སོ་སོ་ཡང་དག་  
པར་རིག་པ་བཞི་ལ་སྙོམས་པར་འཇུག་པའི་ཡེ་ཤེས་ལ་འདོམས། དགེ་སློང་ཡེ་ཤེས་བླ་མ་ནི། ནན་ཏན་ལ་འདོམས། དགེ་སློང་བསམ་གཏན་བླ་མ་ནི། སེམས་བཅོས་པ་དང་བསྡུ་བའི་  
ཕྱིར་འདོམས། དགེ་སློང་ཡེ་ཤེས་བླ་མ་ནི། དོན་དམ་པའི་ཡེ་ཤེས་ལ་འདོམས། དགེ་སློང་བསམ་གཏན་བླ་མ་ནི། ཀུན་རྫོབ་ཤེས་པ་ལ་འདོམས་དགེ་སློང་ཡེ་ཤེས་བླ་མ་ནི། ཐབས་  
ཤེས་པ་ལ་འདོམས། དགེ་སློང་བསམ་གཏན་བླ་མ་ནི། ཐབས་ཤེས་པ་ཐོབ་པར་བྱ་བའི་ཕྱིར་འདོམས། དགེ་སློང་ཡེ་ཤེས་བླ་མ་ནི། སེམས་ཅན་འདུལ་བའི་ཕྱིར་འདོམས། དགེ་  
སློང་བསམ་གཏན་བླ་མ་ནི། བསམ་གཏན་གྱིས་འདུལ་བར་འདོམས། དགེ་སློང་ཡེ་ཤེས་བླ་མ་ནི། ཐམས་ཅད་མཁྱེན་པ་ལ་འདོམས། དགེ་སློང་བསམ་གཏན་བླ་མ་ནི། རྣམ་པ་ཐམས་  
  
  
དེ་ལྟར་དགེ་སློང་གཉིས་ཀྱི་ཡོན་ཏན་གྱི་ཁྱད་པར་ནི། བསྐལ་པ་བརྗོད་དུ་མེད་པར་བཤད་ཀྱང་ཡོན་ཏན་གྱི་ཁྱད་པར་ཟད་པར་མི་ནུས་ཏེ། དགེ་སློང་དེ་  
གཉིས་དེ་ཙམ་དུ་ཡོན་ཏན་བསམ་གྱིས་མི་ཁྱབ་པ་དང་ལྡན་ནོ། །དེ་ལྟར་དགེ་སློང་དེ་གཉིས་ཀྱིས་བཅོམ་ལྡན་འདས་དེ་བཞིན་གཤེགས་པ་ཏོག་གི་རྒྱལ་པོའི་བསྟན་པ་ཡོངས་སུ་བཟུང་  
བར་གྱུར་ཏོ། །དེ་བཞིན་གཤེགས་པ་དེ་ཡོངས་སུ་མྱ་ངན་ལས་འདས་ནས་བསྐལ་པ་ཁྲག་ཁྲིག་བརྒྱད་ཀྱི་བར་དུ་དེ་བཞིན་གཤེགས་པའི་བསྟན་པ་དགེ་སློང་ཉན་ཐོས་གཉིས་པོ་དེས་བཟུང་  
ནས་གནས་པར་གྱུར་ཏོ། །འཇམ་དཔལ། དེའི་ཚེ་དེའི་དུས་ན་དགེ་སློང་ཡེ་ཤེས་བླ་མ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ།།  
དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་ཤེས་རབ་ཅན་གྱི་མཆོག་དགེ་སློང་ཡེ་ཤེས་བླ་མ་ཞེས་བྱ་བར་གྱུར་ཏོ། །འཇམ་དཔལ། དེའི་ཚེ་དེའི་དུས་  
ན་རྫུ་འཕྲུལ་ཅན་གྱི་མཆོག་དགེ་སློང་བསམ་གཏན་བླ་མ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ་ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་  
བཞིན་གཤེགས་པ་སེངྒེའི་རྩལ་གྱིས་བཞུད་པ་དེ་དེའི་ཚེ་དེའི་དུས་ན་དགེ་སློང་བསམ་གཏན་བླ་མ་ཞེས་བྱ་བར་གྱུར་ཏོ། །འཇམ་དཔལ་དེ་ལྟ་བས་ན། བྱང་ཆུབ་སེམས་དཔའ་སེམས་  
  
  
༄༅། །དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་དང་ཐབས་མཁས་པ་ལ་བརྩོན་པར་བྱའོ། །ཤེས་རབ་ཀྱི་ཕ་རོལ་ཏུ་ཕྱིན་པ་དང། ཐབས་མཁས་པ་དང་ལྡན་པའི་  
བྱང་ཆུབ་སེམས་དཔའ་སེམས་དཔའ་ཆེན་པོ་བྱང་ཆུབ་སེམས་དཔའི་ས་ཞི་བར་ངེས་པར་འབྱུང་བར་འགྱུར་རོ། །དེ་བྱང་ཆུབ་སེམས་དཔའི་ས་ཞི་བ་ལ་བསྙེན་ཅིང་གོམས་པར་བྱས། མང་  
དུ་བྱས་པས་གང་ལ་དམིགས་པར་བྱེད་པ་དེ་ཐམས་ཅད་སངས་རྒྱས་ཀྱི་སྐུར་ཤེས་སོ། །འཇམ་དཔལ། འདི་ལྟ་སྟེ། དཔེར་ན། སྨན་གསེར་འོད་ཀྱིས་མིག་བསྐུས་པའི་མིས་གཟུགས་ཅི་  
མཐོང་བ་དེ་ཐམས་ཅད་གསེར་གྱི་ཁ་དོག་ཏུ་མཐོང་སྟེ། ཁ་དོག་གཞན་དུ་མ་ཡིན་པ་དེ་བཞིན་དུ་འཇམ་དཔལ། བྱང་ཆུབ་སེམས་དཔའ་ཏིང་ངེ་འཛིན་ཞི་བ་ལ་བསྙེན་ཅིང་བསྒོམས་ཏེ་མང་  
དུ་བྱས་པས་བྱང་ཆུབ་སེམས་དཔའ་སེམས་དཔའ་ཆེན་པོ་དམིགས་པ་གང་ལ་དམིགས་པར་བྱེད་པ་དང་ཐམས་ཅད་ཀྱང་སངས་རྒྱས་ཀྱི་སྐུར་མཐོང་ངོ། །འཇམ་དཔལ། འདི་ལྟ་སྟེ། དཔེར་ན་  
ཡོངས་སུ་དག་པའི་ནོར་བུ་རིན་པོ་ཆེ་སྣོད་གང་དུ་བཞག་པའི་སྣོད་དེ་ཐམས་ཅད་དེའི་ཁ་དོག་ཏུ་གནས་པ་དེ་བཞིན་དུ། འཇམ་དཔལ་བྱང་ཆུབ་སེམས་དཔའི་ཏིང་ངེ་འཛིན་ཞི་བ་ལ་བསྙེན་  
ཅིང་བསྒོམས་ཏེ་མང་དུ་བྱས་པས་བྱང་ཆུབ་སེམས་དཔའ་སེམས་དཔའ་ཆེན་པོ་དམིགས་པ་གང་དང་སེམས་ཕྲད་པ་དེ་ཐམས་ཅད་སངས་རྒྱས་ཀྱི་སྐུར་མཐོང་ངོ། །འཇམ་དཔལ། འདི་ལྟ་  
  
  
དཔེར་ན། སྐྱེས་བུ་གང་དང་གང་ལ་མང་དུ་རྟོགས་པ་རྨི་ལམ་ནའང་དེ་དག་ཤེས་པ་དེ་བཞིན་དུ། འཇམ་དཔལ། བྱང་ཆུབ་སེམས་དཔའི་ཏིང་ངེ་འཛིན་ཞི་བ་ལ་བསྙེན་ཅིང་བསྒོམས་ཏེ་  
མང་དུ་བྱས་པས་ཆོས་གང་མངོན་དུ་གྱུར་པ་དེ་དག་སངས་རྒྱས་ཀྱི་སྐུར་མཐོང་ངོ། །འཇམ་དཔལ། འདི་ལྟ་སྟེ། དཔེར་ན། སྐྱེས་བུ་བཟོ་ཅི་དང་ཅི་ལ་སློབ་པ་དེ་དང་དེ་ཚར་ཕྱིན་པར་འགྱུར་བ་  
དེ་བཞིན་དུ། འཇམ་དཔལ། བྱང་ཆུབ་སེམས་དཔའི་ཏིང་ངེ་འཛིན་ཞི་བ་ལ་སློབ་པའི་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་མཐོང་བར་གནས་པར་འགྱུར་རོ། །དེ་སྦྱིན་པ་  
བྱིན་པ་ནི། སྦྱིན་གནས་ཐམས་ཅད་སངས་རྒྱས་ཀྱི་སྐུར་བྱིན་གྱིས་བརླབ་སྟེ། དེ་སྦྱིན་པ་དེའང་དེ་བཞིན་གཤེགས་པ་ལ་ཕུལ་བར་འགྱུར་རོ། །དེས་སྦྱིན་པ་དེའང་དེ་བཞིན་གཤེགས་པ་  
ལ་ཕུལ་བར་ཤེས་ཏེ། དེ་ལྟར་དེའི་སྦྱིན་པའི་ཕ་རོལ་ཏུ་ཕྱིན་པ་འབྲས་བུ་ཆེ་བར་འགྱུར་རོ། །དེ་ཐམས་ཅད་དུ་སངས་རྒྱས་ཀྱི་གཟུགས་ལ་དད་པས་ཚུལ་ཁྲིམས་ཡོངས་སུ་དག་པར་འགྱུར་  
རོ༑ ༑འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད། གྲངས་མེད་པ་ནས་བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་པདྨ་བླ་མ་ཞེས་བྱ་བའི་བསྐལ་པ་བྱུང་སྟེ་  
ཡང་འཇམ་དཔལ། པདྨ་བླ་མའི་བསྐལ་པ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་  
  
  
༄༅། །འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དཔའ་སྲ་རྣམ་པར་གནོན་  
པ་ཞེས་བྱ་བ་འཇིག་རྟེན་དུ་བྱུང་སྟེ། ཡང་འཇམ་དཔལ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔའ་སྲ་རྣམ་པར་གནོན་པ་  
དེའི་རིམ་གྲོ་བྱེད་པ་དགེ་སློང་ལེགས་པར་བརྟགས་སྤྱོད་ཅེས་བྱ་བ་ཞིག་བྱུང་སྟེ། དེས་དེ་བཞིན་གཤེགས་པ་དཔའ་སླ་རྣམ་པར་གནོན་པ་ལ་རབ་ཏུ་དགའ་བ་དང་གུས་པས་  
བསྙེན་བཀུར་བྱས་སོ། །དེའི་ཚེ་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་ཅེས་བྱ་བ་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། འབྲུ་དང་མཛོད་དང་བང་བ་མང་བ། སངས་རྒྱས་  
ཁྲག་ཁྲིག་ཕྲག་བརྒྱད་ཅུ་ལ་དགེ་བའི་རྩ་བ་བསྐྱེད་པ། དགེ་སློང་ལེགས་པར་བརྟགས་སྤྱོད་དང་ཡུན་རིང་པོ་ནས་ལྷན་ཅིག་སྤྱད་ཅིང་ལྷན་ཅིག་བསྟེན་པ། ལྷན་ཅིག་འགྲོགས་ཤིང་གནས་  
པ། ལས་ལྷན་ཅིག་བསགས་པ་ཞིག་ཡོད་དོ། །དེ་ནས་དགེ་སློང་ལེགས་པར་བརྟགས་སྤྱོད་དེ་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེ་ག་ལ་བ་དེར་སོང་སྟེ་ཕྱིན་ནས་རྒྱལ་  
རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེ་ལ་འདི་སྐད་ཅེས་སྨྲས་སོ། །ཁྱིམ་བདག་ཁྱོད་ཤེས་པར་གྱིས་ཤིག་དེ་ལྟར་དེ་བཞིན་གཤེགས་པ་དཔའ་སྲ་རྣམ་པར་གནོན་པ་ཞེས་  
  
  
ཚངས་པར་སྤྱོད་པ། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། །ཚིག་འབྲུ་བཟང་པོ། །མ་འདྲེས་པ། ཡོངས་སུ་རྫོགས་པ་  
ཡོངས་སུ་དག་པ། ཡོངས་སུ་བྱང་བ་རབ་ཏུ་སྟོན་གྱི། རྒྱལ་རིགས་ཚུར་ཤོག་བཅོམ་ལྡན་འདས་དཔའ་སྲ་རྣམ་པར་གནོན་པ་དེ་ག་ལ་བ་དེར་འདོང་ངོ། །དེ་བཞིན་གཤེགས་པ་དེ་མཐོང་ན་དགེ་བའི་  
རྩ་བ་གསོག་ཅིང་ཆོས་ཐོས་པར་འགྱུར་རོ། །དེ་ནས་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེ་དགེ་སློང་ལེགས་པར་བརྟགས་སྤྱོད་དང་ལྷན་ཅིག་ཏུ་བཅོམ་ལྡན་འདས་དེ་བཞིན་གཤེགས་  
པ་དཔའ་སྲ་རྣམ་པར་གནོན་པ་དེ་ག་ལ་བ་དེར་དོང་ངོ། །དེ་ནས་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེས་བཅོམ་ལྡན་འདས་དེ་བཞིན་གཤེགས་པ་དཔའ་སྲ་རྣམ་པར་གནོན་པ་དེ་  
མཐོང་མ་ཐག་ཏུ་འདི་ལྟར་དེའང་སྔོན་གྱི་དེ་བཞིན་གཤེགས་པ་དེ་ལ་བསྙེན་བཀུར་བྱས་པའི་ཕྱིར། དགེ་བའི་བཤེས་གཉེན་གྱིས་ཡོངས་སུ་བཟུང་བའི་ཕྱིར། དགེ་བའི་བཤེས་གཉེན་དང་སྐལ་པ་  
མཉམ་པར་སྤྱད་པའི་ཕྱིར། ཡུན་རིང་པོར་དགེ་བའི་བཤེས་གཉེན་གྱིས་བསྟན་པ་ལས་འགལ་བར་མ་བྱས་པའི་ཕྱིར་དེ་སེམས་རབ་ཏུ་དད་དེ། བསྐལ་པ་བྱེ་བ་དཔག་ཏུ་མེད་པར་ཚུལ་ཁྲིམས་  
ཡང་དག་པར་བསྒྲུབས་ཤིང་ཆོས་ཐམས་ཅད་མཉམ་པ་ཉིད་ལ་མོས་ཏེ། སྦྱིན་པ་པོ་དང། སྦྱིན་བདག་ཏུ་གྱུར་ཅིང་སྦྱིན་པ་དང། ཚུལ་ཁྲིམས་ལ་རྣམ་པར་རྩེ་བདེས་བཅོམ་ལྡན་འདས་དཔའ་སྲ་  
  
  
༄༅། །རྣམ་པར་གནོན་པ་དེའི་ཞབས་ལ་མགོ་བོས་ཕྱག་བཙལ་ནས་ལན་གསུམ་དུ་བདག་གི་རིགས་དང་མིང་ནས་སྨོས་ཏེ། གསོལ་ཏོ། །བཅོམ་ལྡན་འདས། བདག་ནི། འགྲོ་བ་  
འཛིན་ཅེས་བགྱིའོ། །བདེ་བར་གཤེགས་པ། བདག་ནི། འགྲོ་བ་འཛིན་ཅེས་བགྱིའོ། །བཙུན་པ་བཅོམ་ལྡན་འདས། བདག་ནི། རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་ཅེས་  
བགྱི་བ་ལགས་སོ། །དེ་སྐད་ཅེས་གསོལ་པ་དང། བཅོམ་ལྡན་འདས་དེ་བཞིན་གཤེགས་པ་དཔའ་སྲ་རྣམ་པར་གནོན་པ་དེས་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེ་ལ་  
འདི་སྐད་ཅེས་བཀའ་སྩལ་ཏོ། །འགྲོ་བ་འཛིན། ཁྱོད་ནི། བདེ་བ་དང་ལྡན་པ་ཡིན་ལ། ལྷ་དང། ལྷ་མ་ཡིན་དང། གནོད་སྦྱིན་དང། དྲི་ཟ་དང། མི་དང། སེམས་ཅན་གཞན་དག་ནི་  
འཁོར་བའི་བདེ་བ་འདོད་ན། འགྲོ་བ་འཛིན། ཁྱོད་དོན་གྱི་དབང་ཅི་ཞིག་མཐོང་བས་དེ་བཞིན་གཤེགས་པའི་ཞབས་ལ་ཕྱག་འཚལ་ཏེ་མིང་ནས་འབྱིན། དེ་སྐད་ཅེས་བཀའ་སྩལ་པ་དང་  
རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེས་དེ་བཞིན་གཤེགས་པ་དཔའ་སྲ་རྣམ་པར་གནོན་པ་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། རྒྱལ་རིགས་ཤིང་སཱ་ལ་ཆེན་  
པོ་ལྟ་བུ་འགྲོ་བ་འཛིན་བདག་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཐམས་ཅད་མཁྱེན་པ་ཐོབ་པར་འཚལ། སྒྲིབ་པ་མ་མཆིས་  
  
  
མུན་ནག་ལ་སྣང་བ་བགྱིད་པར་འཚལ། ལམ་གོལ་བར་ཞུགས་པའི་སེམས་ཅན་རྣམས་ལ་ལམ་སྟོན་པར་འཚལ། དེད་པ་རྣམས་དྲང་བར་འཚལ། ཤེས་  
རབ་མ་མཆིས་པ་རྣམས་ལ་ཤེས་རབ་རབ་ཏུ་བསྟན་པར་འཚལ། ནོར་མ་མཆིས་པའི་སེམས་ཅན་རྣམས་ནོར་དང་ལྡན་པར་བགྱིད་པར་འཚལ། སེམས་ཅན་དབུལ་པོ་རྣམས་ལ་འཕགས་  
པའི་ནོར་གྱིས་ཕྱུག་པོར་བགྱིད་པར་འཚལ། བྱིང་བ་རྣམས་ལ་གཟིངས་སྩལ་བར་འཚལ། གཟིངས་བཅིང་བར་འཚལ། གྲུ་སྦྱར་བར་འཚལ་སྟེགས་གཟུགས་པར་འཚལ། ཟམ་པ་  
གདགས་པར་འཚལ། སྐྲག་པ་རྣམས་ཀྱི་དཔུང་གཉེན་དུ་འགྱུར་པར་འཚལ། སྐྱབས་མ་མཆིས་པ་རྣམས་ཀྱི་སྐྱབས་སུ་འགྱུར་པར་འཚལ་མགོན་མ་མཆིས་པ་རྣམས་ཀྱི་མགོན་དུ་  
འགྱུར་བར་འཚལ། རྟེན་མ་མཆིས་པ་རྣམས་ཀྱི་རྟེན་དུ་འགྱུར་བར་འཚལ། གནས་མ་མཆིས་པ་རྣམས་ཀྱི་གནས་སུ་འགྱུར་པར་འཚལ། མི་ངོམས་པ་རྣམས་ངོམས་པར་བགྱིད་  
བར་འཚལ། ཆོག་མ་འཚལ་བ་རྣམས་ཚིམ་པར་བགྱིད་པར་འཚལ། འཚིག་བ་རྣམས་ཞི་བར་བགྱིད་པར་འཚལ། དངངས་པ་རྣམས་རབ་ཏུ་དགའ་བར་བགྱིད་པར་འཚལ། ན་བ་  
རྣམས་ལ་གསོས་བགྱིད་པར་འཚལ། འགུམ་པ་དག་གསོ་བར་འཚལ་ལགས་སོ་།བཅོམ་ལྡན་འདས། གང་ལ་སྦྱིན་པ་སྩལ་བས་ཐར་བའི་འབྲས་བུར་འགྱུར་བ་དང། གང་ལ་  
  
  
༄༅། །བགྱི་བ་བགྱིས་པས་མི་འཆི་བ་ལ་གཞོལ་བར་འགྱུར་བའི་སྦྱིན་པའི་གནས་ནི། དེ་བཞིན་གཤེགས་པ་འདྲ་བ་འཇིག་རྟེན་ཐམས་ཅད་ན་གཞན་གང་ཡང་མ་མཐོང་  
ལགས་སོ། །དེའི་སླད་དུ་བཅོམ་ལྡན་འདས་ཀྱི་ཞབས་ལ་བདག་ཕྱག་འཚལ་བ་བགྱིད་དོ། །དེ་སྐད་ཅེས་གསོལ་བ་དང། དེ་བཞིན་གཤེགས་པ་དཔའ་སྲ་རྣམ་པར་གནོན་པས་རྒྱལ་  
རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེ་ལ་འདི་སྐད་ཅེས་བཀའ་སྩལ་ཏོ། །འདི་ལྟར་ཁྱོད་སངས་རྒྱས་ཀྱི་ཆོས་ཟབ་མོ་འདི་ལྟ་སྟེ། ཐམས་ཅད་མཁྱེན་པ་ལ་སེམས་འཇུག་པ་ལེགས་  
སོ༑ ༑ལེགས་སོ། །འགྲོ་བ་འཛིན། ཁྱོད་ཀྱི་སྤོབས་པ་ལེགས་སོ། །དམ་བཅས་པ་ལེགས་སོ། །ཡིད་ལ་བྱེད་པ་བཟང་ངོ། །ཡང་དག་པར་ཞུགས་པ་མཚུངས་པ་མེད་དོ། །བསམ་པ་མ་ཉམས་སོ། །  
ཁྱོད་ཀྱི་སེམས་ཀྱི་རྒྱུད་ནི། སྣུམ་མོ། །དེ་ལྟ་བས་ན། འགྲོ་བ་འཛིན། དགེ་བའི་བཤེས་གཉེན་ལ་བསྙེན་པར་བྱའོ། །ཚུལ་ཁྲིམས་ལ་རབ་ཏུ་གནས་ཏེ་སྦྱིན་པ་སྦྱིན་ནོ། །འགྲོ་བ་འཛིན། ཆོས་  
འདི་གཉིས་ལ་བརྩོན་པར་བྱ་སྟེ། གང་བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པའི་རིགས་ཀྱི་བུའམ་རིགས་ཀྱི་བུ་མོ་ཚུལ་ཁྲིམས་ལ་གནས་ཏེ་སྦྱིན་པ་བྱིན་ན། སེམས་ཅན་  
ཐམས་ཅད་ལ་ཕན་པ་དང་བདེ་བའི་ཕྱིར་ཞུགས་པ་སྟེ། བྱང་ཆུབ་ལའང་ཉེ་བར་གྱུར་པ་ཡིན་ནོ། །དེ་ཅིའི་ཕྱིར་ཞེ་ན། གཏོང་བ་ལ་མོས་ཤིང་ཚུལ་ཁྲིམས་ས་ལ་གནས་པའི་བྱང་ཆུབ་སེམས་  
  
  
།དེ་ནས་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་དེས་བཅོམ་ལྡན་འདས་དེ་ལ་སྦྱིན་པ་དང། ཚུལ་ཁྲིམས་དང་ལྡན་པའི་གཏམ་  
ཐོས་ནས་སངས་རྒྱས་ཀྱི་ཞིང་ཡོངས་སུ་དག་པ་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་སྨོན་ལམ་རྒྱ་ཆེར་བཏབ་བོ་།དེའི་ཚེ་དེ་བཞིན་གཤེགས་པ་དཔའ་སྲ་རྣམ་པར་གནོན་པ་ལ་དེས་སྦྱིན་  
པ་དང། ཚུལ་ཁྲིམས་དང་ལྡན་པའི་ཚིགས་སུ་བཅད་པ་དག་གིས་མངོན་པར་བསྟོད་དོ། །རྐང་གཉིས་གཙོ་བོ་འདོད་པ་རྣམས་བོར་ནས་ལམ་མཆོག་དམ་པ་འདི་ནི་རབ་ཏུ་སྟོན། །ལེགས་པར་  
བཤད་པའི་ཆོས་དེ་ཐོས་ནས་སུ། །བྱང་ཆུབ་མཆོག་ཏུ་སེམས་ཀྱིས་སྨོན་ལམ་འདེབས། །དཔའ་བོ་གང་དག་བླ་མེད་བྱང་ཆུབ་ཞུགས། །དང་པའི་ཡིད་ཀྱིས་སྤྱད་པ་སྤྱོད་བགྱིད་ཅིང། །བྱང་ཆུབ་བླ་  
མེད་ཞི་བར་ཞུགས་ནས་སུ། །འགྲོ་ལ་སྨན་པའི་སླད་དུ་ཆོས་སྤྱོད་པ། །དེ་དག་རྗེས་སུ་བདག་ནི་སློབ་འཚལ་བས། །རྒྱལ་པ་རྣམས་ལ་དད་པས་བསླབ་པར་བགྱི། །འགྲོ་བ་བཅིངས་པ་རྣམས་ནི་  
དགྲོལ་སླད་དུ། །བླ་ན་མེད་པའི་བྱང་ཆུབ་ཐོབ་པར་བགྱི། །ལྡོངས་པར་གྱུར་པ་རྣམས་ཀྱི་མིག་དབྱེ་སླད། །ལོག་པའི་ལམ་དུ་མཆིས་པ་སླར་བཟློག་སླད། །བླ་ན་མེད་པའི་ལམ་དུ་དགོད་འཚལ་  
བས༑ ༑སྟོན་པ་ཕྱག་འཚལ་བགྱི་བ་བདག་གིས་བགྱི། །སྔོན་གྱི་སངས་རྒྱས་བརྒྱ་ལ་བདག་གིས་སྤྱད། །སྔོན་གྱི་རྒྱལ་པའི་ལམ་དུ་མཆི་བར་སེམས། །དེ་བཞིན་གཤེགས་པའི་དགེ་འདུན་  
  
  
༄༅། །བསྙེན་པར་འཆལ། །སྟོན་པ་ལ་ནི་ཕྱག་འཚལ་བགྱི་བ་བགྱི། །སྔོན་གྱི་རྒྱལ་བའི་རྗེས་སུ་སློབ་འཚལ་ཏེ། །ཞི་བ་རྟོགས་པའི་རྗེས་སུ་མཆི་བར་འཚལ། །ཉོན་  
མོངས་པ་རྣམས་མ་ལུས་འདོར་འཚལ་ཏེ། །དེ་བས་རྒྱལ་བ་རྣམས་ལ་བགྱི་བ་བགྱི། །ལམ་སྟོར་སེམས་ཅན་རབ་ཏུ་ལྡོངས་པ་རྣམས། །བདག་གིས་མཆོག་གི་ལམ་དགོད་པར་  
འཚལ༑ ༑བེ་བ་དམ་པར་རབ་ཏུ་གཞག་པར་འཚལ། །དེ་བས་རྒྱལ་བ་རྣམས་ལ་བགྱི་བ་བགྱི། །འགྲོ་བ་ཐམས་ཅད་དགེའ་བར་བག་བགྱི་འཚལ། །ཤུལ་རྣམས་ཆབ་ཀྱིས་ཆག་  
ཆག་གདབ་པར་འཚལ། །བསིལ་བའི་ས་དེ་རབ་ཏུ་བསྟན་པར་འཚལ། །དེ་བས་རྒྱལ་བ་ལ་ནི་མཆོད་པ་བགྱི། །འགྲོ་བ་རྣམས་ནི་ཉོན་མོངས་སྲེང་བས་སྐོམ། །ཉོན་མོངས་མེ་ཡིས་  
འཚིག་པའི་སེམས་ཅན་ཀུན། །ཞི་བ་མ་མཐོང་མགོན་མེད་དུབ་པ་རྣམས་།དགྲོལ་བར་འཚལ་བས་བདག་ནི་བགྱི་བ་བགྱི། །འདོད་པའི་ཡོན་ཏན་དག་གིས་མི་ངོམས་པས། །  
ཆགས་པའི་སྟོབས་ཀྱིས་འཁོར་བར་འཁོར་གྱུར་ཅིང། །ཡོངས་འཛིན་ཚོལ་བའི་སེམས་ཅན་བྱིས་པ་རྣམས། །དགྲོལ་བར་འཚལ་བས་བདག་ནི་བགྱི་བ་བགྱི། །ཞེ་སྡང་སྟོབས་ཀྱིས་  
བྱིས་པ་རྣམ་པར་རྨོངས། །ལེགས་པར་མ་བསྡམས་སེམས་ཀྱིས་ཞེ་སྡང་སྐྱེད། །དེ་དག་བདག་གིས་ཡོངས་སུ་དགྲོལ་སླད་དུ། །རྒྱལ་པ་རྣམས་ལ་བགྱི་བ་རྒྱ་ཆེན་བགྱི། །ཏི་མུག་  
  
  
།བགྱི་དང་མི་བགྱི་མ་འཚལ་གྱུར་པ་རྣམས། །དེ་དག་བདག་གིས་ཡོངས་སུ་དགྲོལ་སླད་དུ་།རྒྱལ་བ་ལ་ནི་བགྱི་བ་རྒྱ་ཆེན་བགྱི། །ཕྲག་དོག་  
སྟོབས་ཀྱིས་བྱིས་པ་རྣམས་བྱུང་སྟེ། །ཞི་བ་མ་འཚལ་སྲིད་པར་བཅིངས་གྱུར་པ། །དེ་དག་བདག་གིས་ཡོངས་སུ་དགྲོལ་སླད་དུ། །རྒྱལ་བ་རྣམས་ལ་བགྱི་བ་རྒྱ་ཆེན་བགྱི། །སེར་སྣའི་སྟོབས་  
ཀྱིས་བྱིས་པ་རྣམས་བྱུང་སྟེ། །གཏོང་དང་ཐར་དང་འབྲས་བུ་མ་འཚལ་བས། །ཀུན་ནས་གསོག་ཅིང་སྡུག་བསྔལ་མྱོད་གྱུར་པ། །དེ་དག་སླད་དུ་མཆོད་པ་ཤིན་ཏུ་བགྱི། །ཉོན་མོངས་སྟོབས་ཀྱིས་  
བྱིས་པ་རྣམས་གཙེས་ཏེ། །མ་འཚལ་བས་ནི་སྡིག་པའི་སུག་ལས་བགྱིད་།དེ་སླད་འགྲོ་བ་རྣམས་སུ་སྡུག་བསྔལ་མྱོང། །དེ་དག་སླད་དུ་བདག་ནི་མཆོད་པ་བགྱི། །སེམས་ཅན་གང་དག་ཁྱོད་ཀྱི་  
བསྟན་ལ་དད། །དེ་དག་ནམ་ཡོང་ཉེས་པ་འདིས་མི་རེག་རྒྱལ་བ་དེ་དག་རྗེས་སུ་སློབ་འཚལ་བས། །དེ་སླད་རྒྱལ་བ་རྣམས་ལ་བགྱི་བ་བགྱི། །སུ་དག་འདོད་ཆགས་བྲལ་བ་རབ་ཚལ་ཞིང། །  
རང་བྱུང་འགྱུར་ཞེས་སྤྱོད་པ་རྣམས་སྤྱོད་པ། །དེ་དག་གི་ཡང་རྗེས་སུ་བདག་སློབ་སྟེ། །དེ་བས་རྒྱལ་བ་བགྱི་བ་བདག་བགྱི་ལགས་།སུ་དག་ཐམས་ཅད་མཁྱེན་ཉིད་རབ་ཚོལ་ཞིང། །རྒྱལ་བ་  
ལ་ནི་མཆོད་པ་རྒྱ་ཆེན་བགྱི། །དེ་དག་གི་ཡང་རྗེས་སུ་བདག་སློབ་ཅིང། །རྒྱལ་བ་ལ་ནི་མཆོད་པ་རྒྱ་ཆེན་བགྱི། །སུ་དག་སྟོབས་རྣམས་ཡོངས་སུ་ཚོལ་བ་ན། །རྒྱལ་བ་ལ་ནི་མཆོད་པ་རྒྱ་ཆེན་  
  
  
༄༅། །བགྱི༑ ༑དེ་དག་གི་ཡང་རྗེས་སུ་བདག་སློབ་སྟེ། །རྒྱལ་བ་ལ་ནི་མཆོད་པ་རྒྱ་ཆེན་བགྱི། །སུ་དག་འཇིགས་པ་མ་མཆིས་རབ་ཚོལ་ཞིང། །རྒྱལ་བ་ལ་ནི་མཆོད་པ་རྒྱ་  
ཆེན་བགྱི། །དེ་དག་གི་ཡང་རྗེས་སུ་བདག་སློབ་ཅིང། །རྒྱལ་བ་ལ་ནི་མཆོད་པ་རྒྱ་ཆེན་བགྱི། སུ་དག་སོ་སོ་ཡང་དག་རིག་ཚོལ་ཞིང་།རྒྱལ་བ་ལ་ནི་མཆོད་པ་རྒྱ་ཆེན་བགྱི། །དེ་དག་གི་  
ཡང་རྗེས་སུ་བདག་སློབ་ཅིང། །རྒྱལ་བ་ལ་ནི་མཆོད་པ་རྒྱ་ཆེན་བགྱི། །སུ་དག་དབང་པོ་ལྔ་རྣམས་རབ་ཚོལ་ཞིང། །རྒྱལ་བ་ལ་ནི་མཆོད་པ་རྒྱ་ཆེན་བགྱི། །དེ་དག་གི་ཡང་རྗེས་སུ་བདག་  
སློབ་ཅིང། །རྒྱལ་བ་ལ་ནི་མཆོད་པ་རྒྱ་ཆེན་བགྱི། །བདེ་གཤེགས་རྣམས་ཀྱི་བཅོ་བརྒྱད་ཆོས་གང་དག། རྒྱལ་བའི་སྐུ་ལ་མ་འདྲེས་མངའ་བ་རྣམས། །སུ་དག་ཚོལ་ཞིང་སངས་རྒྱས་  
རྣམས་མཆོད་པ། །དེ་དག་རྗེས་སུ་སློབ་ཅིང་མཆོད་པར་བགྱི། །སྤྱོད་ཡུལ་སྤྱོད་དང་དབང་པོ་དྲུག་དག་པ། །ཡེ་ཤེས་རྣམ་དག་ཏིང་འཛིན་རྣམ་དག་དང། །ཚུལ་ཁྲིམས་ཏིང་ངེ་འཛིན་རྣམས་  
རབ་ཚོལ་ཞིང། །དེར་ནི་བདག་གིས་སངས་རྒྱས་འདྲེན་པ་མཆོད། །དེ་ནས་དགེ་སློང་ལེགས་པར་བརྟགས་སྤྱོད་ཀྱིས་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་ལས་སྟོབས་  
བཅུའི་བསྔགས་པ་བརྗོད་པ་ཐོས་ནས་བཅོམ་ལྡན་འདས་དེ་བཞིན་གཤེགས་པ་དཔའ་སྲ་རྣམས་པར་གནོན་པ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ཀྱང་དེ་བཞིན་  
  
  
།བདེ་བར་གཤེགས་པ་བདག་ཀྱང་དེ་བཞིན་སྤོབས་ལགས་སོ། །བཅོམ་ལྡན་འདས་ཀྱིས་བཀའ་སྩལ་བ། ལེགས་པར་བརྟགས་སྤྱོད། སྤོབས་པར་གྱིས་ཤིག། དེ་  
ནས་དགེ་སློང་ལེགས་པར་བརྟགས་སྤྱོད་ཀྱིས་བཅོམ་ལྡན་འདས་དེ་བཞིན་གཤེགས་པ་དཔའ་སྲ་རྣམ་པར་གནོན་པ་དེ་ལ་སྟོབས་བཅུ་དང་ལྡན་པའི་ཚིགས་སུ་བཅད་པ་དག་གིས་མངོན་  
པར་བསྟོད་དོ། །བདེ་བར་གཤེགས་པས་བསྐལ་བ་བྱེར་སྤྱད་པས། །མ་ཉམས་འདུས་མ་བྱས་པའི་གནས་བརྙེས་པ། །དེ་ཐོབ་བགྱིད་སླད་འདྲེན་པ་སྤྱད་པར་བགྱི། མི་མཆོག་ཁྱོད་འདྲའི་  
སངས་རྒྱས་ཐོབ་པར་ཤོག་སྤྱད་པ་སྤྱོད་ཚེ་འདས་པའི་རྣམ་པར་འདྲེན། །སངས་རྒྱས་བྱེ་བ་ཁྲག་ཁྲིག་ཁྱོད་ཀྱིས་མཆོད། །རྒྱལ་བ་དེ་དག་རིམ་གྲོ་མཛད་ནས་སུ། །མཚུངས་པ་མ་མཆིས་བླ་མེད་  
བྱང་ཆུབ་བརྙེས། །འདྲེན་པ་དུང་དང་རྡ་ཆེན་འཁར་རྔ་ཡིས་།རྒྱལ་བ་བྱེ་བ་སྟོང་དག་རབ་མཆོད་པས། །དེ་སླད་དབྱངས་ཀྱིས་ཁམས་གསུམ་གོ་བར་མཛད། །འགྲོ་བ་རྣམས་ཀྱི་ཡིད་ཀྱང་ཤིན་ཏུ་  
ཆགས། །རྒྱུད་སྒྲ་འཇམ་པོ་ཤིན་ཏུ་དྲང་སྤྱོད་ཅིང། །སྟོབས་བཅུའི་མཆོད་རྟེན་རྣམས་ལ་བླངས་པས་ན། །དེ་སླད་རྒྱལ་བ་ཡིད་མཆི་དགའ་བ་ཡི། །དབྱངས་ཀྱིས་སེམས་ཅན་ཁྲག་ཁྲིག་རྣམ་  
པར་འགྲེལ། །བདེ་གཤེགས་རྣམས་ཀྱི་སྤྱན་སྔར་བཞུགས་ནས་སུ། །གླུ་དང་རོལ་མོའི་སྒྲ་སྙན་ཀུན་བླངས་པས། །དེ་སླད་འདྲེན་པ་ཁྱོད་ཀྱི་གསུང་ཡང་གཉེན། །སྐྱེས་པ་བུད་མེད་རྣམས་ཀྱི་  
  
  
༄༅། །སེམས་ཀྱང་སྡུད། །ཟས་མཆོག་མཚུངས་པ་མ་མཆིས་ཡིད་མཆི་རྣམས། །ཁྱོད་ཀྱིས་རྒྱལ་བ་ཉན་ཐོས་བཅས་རྣམས་གསོལ། །ཟས་སྐོམ་ཤིན་ཏུ་རྣམ་མང་ལེགས་  
མཛད་པས། །དེ་སླད་ལོངས་སྤྱོད་མང་པོ་རྣམས་ཀྱང་བརྙེས། །ལ་བ་འཇམ་པོ་དུ་ཀུལ་ཀ་ཤི་པ། །གསེར་གྱི་ཁ་དོག་དྲི་མེད་ཡིད་མཆིས་བ། །ན་བཟའ་རིགས་ཆེ་མཛེས་ལ་ཕུལ་བས་ན། །དེ་སླད་  
བདེ་གཤེགས་སྐུ་མདོག་བསམ་མི་ཁྱབ། །དགའ་ཞིང་གུས་པ་བཟང་པོ་བསྐྱེད་ནས་སུ། །སྔོན་ཆད་སྦྱིན་གནས་བླ་མ་བསྙེན་བཀུར་ཅིང་།ཟས་དང་སྐོམ་རྣམས་རྒྱ་ཆེར་ཕུལ་བས་ན། །  
འཇིག་རྟེན་འདྲེན་པས་མཐོ་བ་བདུན་ཀྱང་བརྙེས། །ལྷ་ཟས་རོ་འདྲ་ཡིད་དུ་མཆི་བ་རྣམས། །རྒྱལ་བ་ཉན་ཐོས་བཅས་ལ་གསོལ་བས་ན་།དེ་སླད་རོ་ཡི་རོ་མཆོག་མཚན་རྣམས་ཀྱང། །འཇིག་  
རྟེན་མཁྱེན་པས་ཡིད་དུ་མཆི་བ་བརྙེས། །རྟག་ཏུ་བདེ་གཤེགས་རྣམས་ཀྱིས་མཆོད་རྟེན་ལ། །མེ་ཏོག་དྲི་རབ་དེ་བཞིན་འབྲས་བུའི་མཆོག་།ཁ་དོག་ལྡན་པ་འཇམ་ཞིང་མཛེས་པ་ཕུལ། །  
དེ་སླད་འདྲེན་པས་འབྲས་བུ་མཆོག་བརྙེས་སོ། །དྲི་དང་བྱུག་པ་བདེ་གཤེགས་མཆོད་རྟེན་ལ། །ཁྱོད་ཀྱིས་རྟག་ཏུ་ཡིད་དུ་མཆི་བ་ཕུལ་།དེ་སླད་བདེ་གཤེགས་སྐུ་ལ་དྲི་དག་ནི། །ཇི་ལྟར་  
ཙནྡན་སྣོད་བཞིན་རབ་ཏུ་གསུང། །སྨྲི་ཀ་གུར་གུམ་དྲི་རབ་བཟང་བ་དག་བདེ་གཤེགས་མཆོད་རྟེན་དག་ལ་ཕུལ་བས་ན། །དེ་སླད་སྐུ་ལས་གུར་གུམ་སྤོས་རབ་རྣམས། །ཕྱོགས་བཅུ་  
  
  
།མེ་ཏོག་ཕྲེང་མཆོག་མཛེས་ཤིང་སྣ་ཚོགས་པ། །རྟག་ཏུ་བདེ་བར་གཤེགས་པའི་སྐུ་ལ་བཏགས་།དེ་སླད་ཁྱོད་ཀྱིས་གསུང་འཇམ་བཤད་པ་རྣམས། །ཨུཏྤ་ལ་ཡི་ཕྲེང་  
བ་བཞིན་དུ་ལེན། །འཇིག་རྟེན་མགོན་པོ་བདེ་གཤེགས་གསུང་བ་ལ། །གཏམ་སྨྲ་རྣམས་ཀྱི་བར་ཆད་མ་མཛད་པས། །དེ་སླད་འཁོར་ལ་ཚིག་རྣམས་སྟོན་པ་ན། །གཞན་གྱིས་བར་ཆད་བགྱི་བ་ཡོད་  
མ་མཆིས། །སེམས་ཀྱང་ཐམས་ཅད་ཉེ་བར་བཞག་ནས་སུ། །རང་བྱུང་བ་ཡི་ཆོས་རྣམས་བཤད་པ་གསན། །ཡིད་ནི་ཀུན་ཏུ་གར་ཡང་མ་གཡེངས་པས། །དེ་སླད་སྟོན་པས་བཤད་པ་ཆབ་མི་འཚལ།།  
སྔོན་གྱི་བདེ་བར་གཤེགས་པས་ཆོས་བསྟན་ལ། །སྨན་བཞིན་དུ་ནི་འདུ་ཤེས་ཉེར་བཞག་སྟེ། །བདག་ཉིད་ལ་ནི་ནད་པར་འདུ་ཤེས་བསྐྱེད་།དེ་སླད་ཁྱོད་ཀྱི་གསུང་བསྟན་ཀུན་གྱིས་བཟུང། །བདེ་  
བར་གཤེགས་པ་ལ་ནི་སྨན་པར་བསྒོམས། །བདག་ཉིད་ལ་ཡང་ནད་པར་འདུ་ཤེས་བསྐྱེད། །ཆོས་ལ་སྨན་ཡིན་སྙམ་དུ་ཉེར་བཞག་ནས། །ཇི་སྙེད་དུས་ཀྱི་རྒྱལ་བ་ཁྱོད་ཀྱིས་མཆོད། །བདེ་བར་  
གཤེགས་པ་དག་ལས་ཆོས་གསན་ནས། །གང་གིས་སེར་སྣ་ནམ་ཡང་མ་བསྙེན་པ། །དེ་དག་ཐམས་ཅད་དེ་བཞིན་གཤེགས་པ་ཡིས། །རབ་ཏུ་བསྟེན་ཅིང་རྒྱལ་བ་མཉེས་པར་མཛད། །བདེ་བར་  
གཤེགས་པ་དག་ལས་ཆོས་གསན་པས། །སེར་སྣ་མ་མཆིས་གྱུར་པས་ཤིན་ཏུ་བསྟན། །དེ་སླད་འདྲེན་པ་འཁོར་ལ་འཆད་པ་ན། །ཁྱོད་ཀྱི་སྤོབས་པ་དག་ནི་ཤིན་ཏུ་བརྗོད། །རྫོགས་པའི་བྱང་ཆུབ་  
  
  
༄༅། །དམ་པ་འཚལ་སླད་དུ། །སྔོན་ཆད་ཁྱོད་ཀྱིས་ཆོས་རྣམས་གང་བསྙེན་པ། །འདྲེན་པ་བདག་ཀྱང་དེ་དག་ཡོངས་སུ་ཚོལ། །འདྲེན་པའི་ཡོན་ཏན་ཡང་དག་རབ་བསྔགས་  
པས༑ ༑དེས་ནི་རྐང་གཉིས་མཆོག་ཏུ་འགྱུར་བར་ཤོག་སེམས་ཅན་ཐམས་ཅད་རྣམ་པར་འདྲེན་གྱུར་ཅིག། དེ་ནས་བཅོམ་ལྡན་འདས་དེ་བཞིན་གཤེགས་པ་དཔའ་སྲ་རྣམ་པར་གནོན་  
པ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་གཉིས་ཀྱིས་མངོན་པར་བསྟོད་པའི་ཚེ་མ་ཐོས་པར་ཡང་མི་དགོངས། དམས་པར་ཡང་མི་དགོངས་པ་དེ་ནི། རྒྱ་མཚོ་བཞིན་དུ་བརྟན་  
པ་ཉིད་དུས་ལས་མི་ཡོལ་ལོ། །དེ་མ་ཐོས་པར་ཡང་མི་དགོངས། དམས་པར་ཡང་མི་དགོངས་ནས་བྱང་ཆུབ་སེམས་དཔའ་ཤིན་ཏུ་བརྟགས་སྤྱོད་དང། འགྲོ་བ་འཛིན་དེ་གཉིས་ལ་འདི་  
སྐད་ཅེས་བཀའ་སྩལ་ཏོ། །སྐྱེས་བུ་དམ་པ་དག། །ལེགས་སོ། །ལེགས་སོ་།སྐྱེས་བུ་དམ་པ་དག། །དེ་དེ་བཞིན་ནོ། །སྐྱེས་བུ་དམ་པ། ཁྱོད་ཀྱིས་དེ་བཞིན་གཤེགས་པའི་ཡོན་ཏན་དང་  
ལྡན་པའི་ཚིགས་སུ་བཅད་པ་སྨྲས་པས། སེམས་ཅན་བྱེ་བ་ཁྲག་ཁྲིག་སངས་རྒྱས་ཀྱི་ཞིང་ཡོངས་སུ་དག་པ་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་དགེ་བའི་རྩ་བ་བསྐྲུན་  
ཅིང་བསྐྱེད་དེ། ཁམས་སོ་སོར་སོང་བའི་སེམས་ཅན་རྣམས་རིག་ནས་ཇི་ལྟ་བུར་མཐུན་པར་སྤྲུལ་པས་ཆོས་བསྟན་པའི་ཕྱིར་ཡོངས་སུ་བསྔོས་སོ། །འཇམ་དཔལ། འདི་ཇི་སྙམ་དུ་  
  
  
དེའི་ཚེ་དེའི་དུས་ན་དགེ་སློང་ལེགས་པར་བརྟགས་སྤྱོད་ཅེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་  
ཞེ་ན༑ དེ་བཞིན་གཤེགས་པ་ཤིན་ཏུ་མཐོར་བཞུད་དེ་དེའི་ཚེ་དེའི་དུས་ན་བྱང་ཆུབ་སེམས་དཔའ་ལེགས་པར་བརྟགས་སྤྱོད་ཅེས་བྱ་བར་གྱུར་ཏོ། །འཇམ་དཔལ། འདི་ཇི་སྙམ་དུ་སེམས་  
དེའི་ཚེ་དེའི་དུས་ན་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་ཅེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་  
ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་རྒྱལ་རིགས་ཤིང་སཱ་ལ་ཆེན་པོ་ལྟ་བུ་འགྲོ་བ་འཛིན་ཅེས་བྱ་བར་གྱུར་ཏོ། །འཇམ་དཔལ། དེ་ལྟ་བས་ན། བྱང་  
ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་ཞིང་བརྗོད་དུ་མེད་པ་ཡོངས་སུ་སྦྱང་བར་འདོད་པ་དང། ཆོ་འཕྲུལ་རྣམ་པ་མང་པོས་སེམས་ཅན་ཡོངས་སུ་སྨིན་པར་བྱེད་འདོད་པས་དེ་  
བཞིན་གཤེགས་པའི་ཡོན་ཏན་ཡོངས་སུ་བརྗོད་པ་ལ་རྣལ་འབྱོར་དུ་བྱའོ། །མངོན་པར་བརྩོན་པར་བྱའོ། །འཇམ་དཔལ། དེ་བཞིན་གཤེགས་པ་དོན་ཐམས་ཅད་གྲུབ་པས་བྱང་ཆུབ་སེམས་  
དཔའི་སྤྱོད་པ་སྤྱོད་པ་ན་སངས་རྒྱས་རྗེས་སུ་དྲན་པ་བསྟེན་ཅིང་བསྒོམས་ཏེ་མང་དུ་བྱས་སོ། །བམ་པོ་ལྔ་པ། འཇམ་དཔལ། སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད་  
  
  
༄༅། །ཅིང་བསམ་གྱིས་མི་ཁྱབ་པ་ནས་བརྗོད་དུ་མེད་པའི་བར་དུ་དེའི་ཕ་རོལ་གྱིའང་ཆེས་ཕ་རོལ་ན་དེའི་ཚེ་དེའི་དུས་ན་ཨུཏྤ་ལ་འབྱུང་ཞེས་བྱ་བའི་བསྐལ་པ་བྱུང་སྟེ་  
འཇམ་དཔལ། ཨུཏྤ་ལ་འབྱུང་བ་ཞེས་པའི་བསྐལ་བ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་  
གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཤིན་ཏུ་ཕྲ་སེམས་ཞེས་བྱ་བ་  
འཇིག་རྟེན་དུ་བྱང་སྟེ། དེ་བཞིན་གཤེགས་པ་ཤིན་ཏུ་ཕྲ་སེམས་དེའི་གསུང་རབ་ལ་དགེ་སློང་ཞི་བའི་བློ་གྲོས་ཞེས་བྱ་བ་བྱང་ཆུབ་སེམས་དཔའི་ཐེག་པ་ལ་ཡང་དག་པར་ཞུགས་པ་ཞིག་  
བྱང་སྟེ། སངས་རྒྱས་ཀྱི་ཞིང་དེ་ན་བྱང་ཆུབ་སེམས་དཔའ་ཐམས་ཅད་ཀྱི་མཆོག་ཏུ་གྱུར་ཏོ། །དེ་ནས་བྱང་ཆུབ་སེམས་དཔའ་ཞི་བའི་བློ་གྲོས་དེ་དེ་བཞིན་གཤེགས་པ་ཤིན་ཏུ་ཕྲ་སེམས་  
དེ་ག་ལ་བ་དེར་སོང་ནས་བཅོམ་ལྡན་འདས་ཤིན་ཏུ་ཕྲ་སེམས་དེའི་ཞབས་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་དགེ་སློང་ཞི་བའི་  
བློ་གྲོས་དེས་བཅོམ་ལྡན་འདས་དེ་བཞིན་གཤེགས་པ་ཤིན་ཏུ་ཕྲ་སེམས་དེ་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་གང་གིས་བྱང་ཆུབ་སེམས་དཔའ་སེམས་དཔའ་  
  
  
དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར། དེ་སྐད་ཅེས་གསོལ་པ་དང། བཅོམ་ལྡན་འདས་དེ་བཞིན་  
གཤེགས་པ་ཤིན་ཏུ་ཕྲ་སེམས་ཀྱིས་དགེ་སློང་ཞི་བའི་བློ་གྲོས་དེ་ལ་འདི་སྐད་ཅེས་བཀའ་སྩལ་ཏོ། །འདི་ལ་དགེ་སློང་བྱང་ཆུབ་སེམས་དཔའ་སེམས་དཔའ་ཆེན་པོ་ཕྱིར་མི་ལྡོག་པ་ཐོབ་པར་འདོད་  
ཅིང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ཆོས་ཟབ་མོ་ལ་བཟོད་པར་མངོན་པར་བརྩོན་པར་བྱའོ། །ཟབ་མོ་ལ་བཟོད་པར་མོས་པ་  
དེ་ནི༑ བཟོད་པས་ཆོས་དེ་དག་ལ་འདོད་པར་བྱེད་དོ། །འདོད་པར་བྱེད་པས་སྒྲུབ་པར་འགྱུར། སྒྲུབ་པས་ནན་ཏན་བྱེད་དོ། །ཇི་ལྟར་དེ་བཞིན་གཤེགས་པས་གསུངས་པ་དེ་བཞིན་དུ་ཆོས་དེ་དག་ཁོང་  
དུ་ཆུད་པར་བྱ་སྟེ། དེ་ནི། །བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་ཕྱིར་མི་ལྡོག་པར་འགྱུར་པའི་ཆོས་གཅིག་གོ། །ཞི་བའི་བློ་གྲོས། བྱང་ཆུབ་སེམས་དཔའ་སེམས་དཔའ་ཆེན་པོ་  
གང་བཟོད་པ་དེ་ལ་བློ་རབ་ཏུ་གནས་པར་འགྱུར་བ་དེ་སེམས་ཅན་རྣམས་ལ་སྙིང་རྗེ་ཆེན་པོ་གནས་པར་འགྱུར་རོ། །དེ་ཅིའི་ཕྱིར་ཞེ་ན་བཟོད་པ་འདི་ལ་རབ་ཏུ་གནས་པའི་བྱང་ཆུབ་སེམས་  
དཔའ་འདི་[?]ནུས་སོ། །འདི་ལྟར་ཡང་ཞི་བའི་བློ་གྲོས། ཆོས་དེ་དག་གི་ཆོས་ཉིད་ནི། འདི་ཡིན་ཏེ། མ་ནོར་བ་དེ་བཞིན་ཉིད་དང། །  
  
  
༄༅། །གཞན་མ་ཡིན་པ་དེ་བཞིན་ཉིད་དོ། །འདི་ལ་གནས་པའི་བྱང་ཆུབ་སེམས་དཔའ་ནི། ཆོས་ཐམས་ཅད་ལ་ཐེ་ཚོམ་མེད་པར་འགྱུར་ཏེ། འདི་ནི། བླ་ན་མེད་པ་ཡང་དག་  
པར་རྫོགས་པའི་བྱང་ཆུབ་བོ། །བཟོད་པ་འདི་ཐོབ་པས་སངས་རྒྱས་ཞེས་བྱ་སྟེ། འདིས་ཆོས་ཐམས་ཅད་ཀྱི་ངོ་བོ་ཉིད་རྟོགས་པ་ཡིན་འདིས་ཆོས་ཐམས་ཅད་ཀྱི་ཚུལ་མཐོང་བར་བྱ་བ་ཡིན་  
འདིས་ཆོས་ཐམས་ཅད་ཀྱི་ཡུལ་རྟོགས་པ་ཡིན་ཏེ། དེ་བས་ན། སངས་རྒྱས་ཞེས་བྱའོ། །འདི་ནི། ཆོས་རྣམས་ཀྱི་ཆོས་ཉིད་མ་ཡིན་ནོ་།ཞེས་དེ་ལ་སུས་ཀྱང་བསྒྱུར་བའམ། བཟློག་པར་མི་  
ནུས་སོ༑ ༑ཞི་བའི་བློ་གྲོས། འདི་ལྟ་སྟེ། དཔེར་ན། སྐྱེ་པའམ་བུད་མེད་ཀྱང་རུང་པས་ཟོས་པ་དེ་ལ་སུས་ཀྱང་ཁྱོད་ཀྱིས་ཟས་མ་ཟོས་སོ། །ཞེས་བསྒྱུར་མི་ནུས་སོ། །དེ་ཅིའི་ཕྱིར་ཞེ་ན། དེ་  
མངོན་སུམ་སྟེ། གཞན་གྱི་རྐྱེན་མ་ཡིན་པ་དེ་བཞིན་དུ་ཞི་བའི་བློ་གྲོས། ཆོས་ཉིད་འདི་ལ་རབ་ཏུ་གནས་པའི་བྱང་ཆུབ་སེམས་དཔའ་ལ་འདི་ནི། ཆོས་རྣམས་ཀྱི་ཆོས་ཉིད་མ་ཡིན་ནོ། །  
ཞེས་སུས་ཀྱང་འཛིན་དུ་གཞུག་པར་མི་ནུས་སོ། །དེ་ཅིའི་ཕྱིར་ཞེ་ན། གཞན་གྱི་རྐྱེན་གྱིས་མ་ཡིན་གྱི། ཆོས་ཉིད་དེ་ལ་མངོན་སུམ་པའི་ཕྱིར་རོ། །ཞི་བའི་བློ་གྲོས། འདི་ལྟ་སྟེ། དཔེར་ན་  
སྐྱེས་པའམ་བུད་མེད་ཀྱང་རུང་སྟེ། སྐོམ་འཐུངས་པ་དེ་ལ་ཁྱོད་ཀྱིས་སྐོམ་མ་འཐུངས་སོ། །ཞེས་སུས་ཀྱང་བསླུ་བའམ་ལོག་པར་འཛིན་དུ་གཞུག་མི་ནུས་སོ། །དེ་ཅིའི་ཕྱིར་ཞེ་ན། འདི་ལྟར་  
  
  
གཞན་གྱི་རྐྱེན་མ་ཡིན་པ་དེ་བཞིན་དུ་ཆོས་ཉིད་འདི་ལ་རབ་ཏུ་གནས་པའི་བྱང་ཆུབ་སེམས་དཔའ་ཡང་འདི་ཆོས་རྣམས་ཀྱི་ཆོས་ཉིད་མ་ཡིན་ནོ། །ཞེས་སུས་ཀྱང་བསྒྱུར་བའམ་  
བསླུ་བར་མི་ནུས་སོ། །ཞི་བའི་བློ་གྲོས། འདི་ལྟ་སྟེ། དཔེར་ན་བདེན་པ་མཐོང་བའི་ཉན་ཐོས་ལ་འདི་ལམ་མ་ཡིན་ནོ། །འདི་ནི། ལམ་གྱི་འབྲས་བུ་མ་ཡིན་ནོ། །ཞེས་དེ་ལ་སུས་ཀྱང་བསླུ་བའམ་  
ལོག་པར་འཛིན་དུ་གཞུག་མི་ནུས་པ་དེ་བཞིན་དུ་ཞི་བའི་བློ་གྲོས་ཆོས་ཉིད་འདི་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོའང་འདི་ཆོས་ཉིད་མ་ཡིན་ནོ། །ཞེས་སུས་ཀྱང་དེ་ལ་  
བསླུ་བའམ་ལོག་པར་འཛིན་དུ་གཞུག་མི་ནུས་སོ། །དེ་ཅིའི་ཕྱིར་ཞེ་ན། དེ་ནི། མངོན་སུམ་སྟེ། གཞན་གྱི་རྐྱེན་མ་ཡིན་པས་ཇི་ལྟར་སངས་རྒྱས་ཀྱིས་བསྟན་པ་དེ་བཞིན་དུ་ཆོས་རྣམས་ལ་བཟོད་  
དོ༑ ༑ཞི་བའི་བློ་གྲོས། འདི་ཇི་སྙམ་དུ་སེམས། གང་གིས་སོ་སོའི་སྐྱེ་བོའང་མི་དམིགས། སོ་སོའི་སྐྱེ་བོའི་ཆོས་ཀྱང་མ་ཡིན། ཉན་ཐོས་ཀྱང་མ་ཡིན། །སངས་རྒྱས་ཀྱི་  
སངས་རྒྱས་ཀྱང་མ་ཡིན། རང་སངས་རྒྱས་ཀྱི་ཆོས་ཀྱང་མ་ཡིན་བྱང་ཆུབ་སེམས་དཔའ་ཡང་མ་ཡིན། བྱང་ཆུབ་སེམས་དཔའི་ཆོས་ཀྱང་མ་ཡིན། སངས་རྒྱས་ཀྱང་མ་ཡིན། སངས་རྒྱས་ཀྱི་  
ཆོས་ཀྱང་མ་དམིགས་ན། དེ་ཆོས་གང་ལའང་གནས་པ་མ་ཡིན་ནམ་གསོལ་པ། བཅོམ་ལྡན་འདས། མ་ལགས་སོ། །དེ་ཅིའི་སླད་དུ་ཞེ་ན། འདི་ལྟར་དེས་གང་ལ་གནས་པར་འགྱུར་བའི་  
  
  
༄༅། །ཆོས་དེའང་མི་དམིགས་ཏེ། ཆོས་རྣམས་མི་དམིགས་པ་ནི་མི་གནས་པ་ཞེས་བགྱིའོ། །བཅོམ་ལྡན་འདས་བཀའ་སྩལ་པ། ཞི་བའི་བློ་གྲོས། ལེགས་  
སོ། །ལེགས་སོ། །ཞི་བའི་བློ་གྲོས། འདི་ལྟ་སྟེ། དཔེར་ན། ནམ་མཁའ་ན། ཅི་ལའང་མི་གནས་པ་དེ་བཞིན་དུ་ཞི་བའི་བློ་གྲོས། ཆོས་ཐམས་ཅད་ཀྱང་མི་གནས་པའོ། །ཞི་བའི་  
བློ་གྲོས། ཆོས་ཐམས་ཅད་ནི་ནམ་མཁའ་དང་མཚུངས་པ་སྟེ། མི་གནས་པའོ། །ཞི་བའི་བློ་གྲོས། རྗེས་སུ་མཐུན་པའི་བཟོད་པ་འདི་ནི་གསུམ་སྟེ། གསུམ་གང་ཞེ་ན། ཆུང་ངུར་རྗེས་སུ་  
མཐུན་པའི་བཟོད་པ་དང། འབྲིང་དུ་རྗེས་སུ་མཐུན་པའི་བཟོད་པ་དང། ཆེར་རྗེས་སུ་མཐུན་པའི་བཟོད་པའོ། །ཆུང་ངུར་རྗེས་སུ་མཐུན་པའི་བཟོད་པ་ནི་ཤུགས་དང་ལྡན་པའི་ཏིང་ངེ་  
འཛིན་དུ་བཤད་པར་བྱ། འབྲིང་དུ་རྗེས་སུ་མཐུན་པའི་བཟོད་པ་ནི་ཞི་གནས་ཀྱི་ཏིང་ངེ་འཛིན་དུ་བཤད་པར་བྱ། ཆེར་རྗེས་སུ་མཐུན་པའི་བཟོད་པ་ནི་ཆོས་ཐམས་ཅད་ལ་དབང་བྱེད་པའི་ཏིང་ངེ་འཛིན་དུ་  
བཤད་པར་བྱའོ། །དེ་ཅིའི་ཕྱིར་ཞེ་ན། ཆུང་ངུར་རྗེས་སུ་མཐུན་པའི་བཟོད་པ་ལས་ནི་དགེ་བའི་རྩ་བའི་ཤུགས་སྐྱེའོ། །འབྲིང་དུ་རྗེས་སུ་མཐུན་པའི་བཟོད་པ་ལས་ནི་རབ་ཏུ་ཞིབ་དམིགས་པར་  
འགྱུར་རོ། །ཆེར་རྗེས་མཐུན་པའི་བཟོད་པ་ལས་ནི་རབ་ཏུ་སྣང་བ་ལ་སེམས་འཇུག་སྟེ། དེའི་དམིགས་པ་ཐམས་ཅད་ཡོངས་སུ་རྟོགས་པར་འགྱུར་རོ། །ཆོས་ཉིད་ལ་རབ་ཏུ་གནས་པར་འགྱུར། །ཆོས་ཉིད་ལ་རབ་ཏུ་གནས་པས་ན་  
  
  
།དེ་ནི་དོན་སོ་སོ་ཡང་དག་པར་རིག་པ་ཡིན་ནོ། །དེས་ཆོས་ཐམས་ཅད་ཀྱི་མཚན་ཉིད་གཅིག་ཏུ་རྟོགས་པར་འགྱུར་ཏེ། དེ་ནི་དེའི་དོན་སོ་སེ་  
ཡང་དག་པར་རིག་པ་ཡིན་ནོ། །ཆོས་དེ་རྣམས་ཀྱང་སྐྱེ་བོ་རྣམས་ཀྱི་ངེས་པའི་ཚིག་བཞིན་དུ་འཆད་དེ། ངེས་པའི་ཚིག་དེ་ལའང་མངོན་པར་ཞེན་པར་མི་བྱེད་དོ། །སྐྱེ་བོ་དེ་དང་དེ་དག་ངེས་པའི་ཚིག་  
དེ་དག་ལ་མོས་པར་བྱས་ཀྱང་དེ་ལ་མངོན་པར་ཞེན་པར་མི་བྱེད་པ་དེ་ནི་དེའི་ངེས་པའི་ཚིག་སོ་སོ་ཡང་དག་པར་རིག་པ་ཡིན་ནོ། །དེའི་ངེས་པའི་ཚིག་ལ་དུས་ཇི་ལྟ་བ་བཞིན་དུ་སྤོབས། ཇི་ལྟར་  
ཆོས་ཉན་པ་རྣམས་ཀྱིས་གོ་བ་དེ་ལྟ་བུར་སྤོབས། ཆོས་རྣམས་ཀྱི་ཆོས་ཉིད་ཇི་ལྟ་བ་དེ་བཞིན་སྤོབས། ཆོས་རྣམས་ཀྱི་ངོ་བོ་ཉིད་སྟོང་པ་ཇི་ལྟ་བ་བཞིན་སྤོབས། ཇི་ལྟར་ཆོས་རྣམས་མི་སྐྱེ་མི་འགག་  
པ་དེ་བཞིན་སྤོབས། ཇི་ལྟར་ཆོས་རྣམས་འགྲོ་བའང་མེད། འོང་བའང་མེད་པ་དེ་བཞིན་སྤོབས། །ཇི་ལྟར་ཆོས་རྣམས་འཆི་འཕོ་བའང་མེད། སྐྱེས་བའང་མེད་པ་དེ་བཞིན་སྤོབས། ཇི་ལྟར་ཆོས་རྣམས་  
ཡོད་པ་མ་ཡིན་པ་དེ་ལྟ་བུར་སྤོབས། ཇི་ལྟར་ཆོས་རྣམས་མི་རིག་ཅིང་མི་སྣང་བ་དེ་ལྟ་བུར་སྤོབས། ཇི་ལྟར་འཆད་པའང་མེད་ཉན་པའང་མི་དམིགས་པ་དེ་ལྟ་བུར་སྤོབས། ཇི་ལྟར་ལས་ཀྱང་མེད་  
པས་ཀྱི་རྣམ་པར་སྨིན་པའང་མེད་པ་དེ་ལྟར་སྤོབས། ཇི་ལྟར་འཁོར་བའང་མེད་མྱ་ངན་ལས་འདས་པའང་མི་དམིགས་པ་དེ་ལྟ་བུར་སྤོབས་ཇི་ལྟར་གང་ཡང་འཁོར་བའང་མེད། མྱ་ངན་ལས་འདས་  
  
  
༄༅། །པར་འགྱུར་བའང་མི་དམིགས་པ་དེ་ལྟ་བུར་སྤོབས། ཇི་ལྟར་བྱང་ཆུབ་དང་བྱང་ཆུབ་པར་བྱ་བ་མི་དམིགས་པ་དེ་ལྟ་བུར་སྤོབས། ཇི་ལྟར་ཀུན་ནས་ཉོན་མོངས་པ་མེད་པ་དང་  
རྣམ་པར་བྱང་བའང་མི་དམིགས་པ་དེ་ལྟ་བུར་སྤོབས། ཇི་ལྟར་ཆོས་གང་ལའང་ཐོབ་པ་མི་དམིགས་པ་དེ་ལྟ་བུར་སྤོབས། ཇི་ལྟར་སོ་སོའི་སྐྱེ་བོའི་ཆོས་རྣམས་སྤོང་བ་མེད་ཅིང་ཉན་ཐོས་ཀྱི་  
ཆོས་ཀྱང་ཐོབ་པ་མེད་པ་དེ་ལྟ་བུར་སྤོབས། ཇི་ལྟར་ཉན་ཐོས་ཀྱི་ཆོས་རྣམས་ལས་མི་འདའ་ཞིང་རང་སངས་རྒྱས་ཀྱི་ཆོས་རྣམས་ཀྱང་ཐོབ་པར་མི་འགྱུར་བ་དེ་ལྟ་བུར་སྤོབས། ཇི་ལྟར་རང་  
སངས་རྒྱས་ཀྱི་ཆོས་རྣམས་ལས་མི་འདའ་ཞིང་སངས་རྒྱས་ཀྱི་ཆོས་རྣམས་ཀྱང་རྙེད་པར་མི་འགྱུར་བ་དེ་ལྟར་སྤོབས་སོ། །ཇི་ལྟར་སངས་རྒྱས་ཀྱི་ཆོས་རྣམས་ཀྱང་མི་འདོར་ཞིང་མྱ་ངན་ལས་  
ཀྱང་ཡོངས་སུ་མི་འདའ་བ་དེ་ལྟར་སྤོབས་ཏེ། དེ་ནི། དེའི་སྤོབས་པ་སོ་སོ་ཡང་དག་པ་རིག་པ་ཡིན་ནོ། །སྤོབས་པ་སོ་སོ་ཡང་དག་པར་རིག་པ་དེའང་ཆོས་གང་ལའང་སྤོབས་པར་འགྱུར་བ་  
མེད་དེ། དེ་ལྟར་ན། ཆེར་རྗེས་སུ་མཐུན་པའི་བཟོད་པ་དེ་ཐོབ་པས་ཐམས་ཅད་ལ་དབང་བྱེད་པ་སྒྲུབ་པར་འགྱུར་རོ། །ཆེར་རྗེས་སུ་མཐུན་པའི་བཟོད་པ་ཐོབ་པའི་བྱང་ཆུབ་སེམས་དཔའ་སེམས་  
དཔའ་ཆེན་པོ་ནི། ཆོས་ཐམས་ཅད་ལ་དབང་བྱེད་པའི་ཏིང་ངེ་འཛིན་ལ་གནས་ནས་དེ་རེ་ཞིག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་མི་འགྱུར་ཏེ་  
  
  
།དེ་བཞིན་གཤེགས་པའི་ཆོ་ག་དང་སྤྱོད་ཡུལ་ཅི་འདྲ་བ་བྱང་ཆུབ་སེམས་དཔའ་དེའི་ཆོ་ག་དང་སྤྱོད་ཡུལ་ཡང་དེ་འདྲ་བར་འགྱུར་རོ། །དེ་བཞིན་  
གཤེགས་པའི་བཞུད་པ་དང་ལྡོག་པ་ཅི་འདྲ་བ་དེའི་འགྲོ་བ་དང་ལྡོག་པའང་དེ་དང་འདྲ་བར་འགྱུར་རོ། །ཇི་ལྟ་བུར་དེ་བཞིན་གཤེགས་པའི་གཟིགས་པ་དང། རྣམ་པར་གཟིགས་པ་དང། རྨྱང་  
བ་དང། བསྐུམ་པ་དང། ཆོས་གོས་སྣམ་སྦྱར་དང། ཆིག་རྐྱང་དང། ལྷུང་བཟེད་བསྣམས་པ་དང། ཟོས་པ་དང། འཐུངས་པ་ཇི་འདྲ་བར་དེའི་ལྟ་བ་དང། ཀུན་ཏུ་ལྟ་བ་ནས་ཉལ་བ་དང། སྨྲ་བ་  
དང། ཅང་མི་ཟེར་བ་དེ་འདྲ་བར་འགྱུར་རོ། །ཀུན་ཏུ་སྤྱོད་པ་གང་གིས་དེ་བཞིན་གཤེགས་པ་ཀུན་ཏུ་སྤྱོད་པ་དེའི་སྤྱོད་པའང་དེ་འདྲ་བར་འགྱུར་རོ། །ཚེར་མཐུན་པའི་བཟོད་པ་ཐོབ་པས་ལུས་དེ་ཉིད་ཀྱིས་  
བྱང་ཆུབ་མངོན་པར་རྫོགས་པར་སངས་རྒྱས་ནས་འདོད་ན་བསྐལ་པ་བརྗོད་དུ་མེད་པའི་བར་དུ་འདུག་གོ་དེ་ལྟར་ཆེར་མཐུན་པའི་བཟོད་པ་དང་ལྡན་པའི་བྱང་ཆུབ་སེམས་དཔའ་སེམས་དཔའ་ཆེན་  
པོ་ནི། སངས་རྒྱས་ཞེས་བྱའོ། །དེ་སྐད་ཅེས་བཀའ་སྩལ་པ་དང་དགེ་སློང་ཞི་བའི་བློ་གྲོས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གང་གི་ཚེ་དང་པོ་སེམས་  
བསྐྱེད་པའི་བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་དང་པོ་སེམས་བསྐྱེད་ན། ཅི་དང་པོ་སེམས་བསྐྱེད་པ་དེ་ཉིད་ཀྱིས་བྱང་ཆུབ་སེམས་དཔའ་ལགས་སམ་  
  
  
༄༅། །བཀའ་སྩལ་པ། ཞི་བའི་བློ་གྲོས། དེ་ནི། མ་ཡིན་ནོ་།ཞི་བའི་བློ་གྲོས། སེམས་གང་གིས་ཐོག་མ་ཆོས་ལ་ངེས་པར་འགྱུར་བའི་སེམས་དེས་དང་པོ་སེམས་  
བསྐྱེད་པའི་བྱང་ཆུབ་སེམས་དཔའ་ཞེས་བྱའོ། །དེ་ནས་བྱང་ཆུབ་སེམས་དཔའ་ཞི་བའི་བློ་གྲོས་ཀྱིས་དེ་བཞིན་གཤེགས་པ་ཤིན་ཏུ་ཕྲ་སེམས་དེ་ལ་བཟོད་པའི་ཕ་རོལ་ཏུ་ཕྱིན་པ་དང་  
ལྡན་པའི་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །ཆོས་གང་སྐྱེ་བ་མ་མཆིས་འབྱུང་མ་མཆིས། །འཆི་འཕོ་མ་མཆིས་རྒ་བར་མི་འགྱུར་བ། །སྐྱེས་བུ་རྒྱལ་བ་སེངྒེ་དེ་སྟོན་  
ཅིང། །དྲང་སྲོང་ཆེན་པོས་སེམས་ཅན་དེ་ལ་བཀོད། །གང་ལ་དངོས་པོ་ཅི་ཡང་མ་མཆིས་ཤིང། །གཞན་གྱི་དངོས་པོའང་སུས་ཀྱང་མ་རྙེད་པ། །ནང་ན་མ་ལགས་སླད་རོལ་དག་ན་ཡང། །  
དངོས་པོ་མི་རྙེད་དེ་ལ་མགོན་པོས་བཀོད། །བདེ་བར་གཤེགས་པས་ཞི་བའི་བློ་གསུངས་ཀྱང། །འགྲོ་བ་གང་ཡང་རྙེད་པར་མི་འགྱུར་ཏེ་།དེ་དག་འགྲོ་ལས་གྲོལ་བར་རྣམ་པར་  
གསུངས། །གྲོལ་ནས་སེམས་ཅན་མང་པོ་རབ་ཏུ་འགྲོལ། །ཆོས་ཀུན་བདག་མ་མཆིས་པར་སྟོན་མཛད་ཅིང། །སེམས་ཅན་འཛིན་ལས་འཇིག་རྟེན་རྣམ་པར་འགྲོལ། །བདག་ཉིད་འགྲོ་  
ལས་གྲོལ་ཞིང་འགྲོ་གྲོལ་བས། །དེ་སླད་ཕ་རོལ་གཤེགས་ཀྱང་རྒལ་མ་མཆིས། །དྲང་སྲོང་ཆེན་པོ་སྲིད་པའི་ཕ་རོལ་བྱོན། །ཕ་རོལ་གཤེགས་པའང་གང་ཡང་རྙེད་མི་འགྱུར། །ཕ་རོལ་  
  
  
།ཕ་རོལ་སོང་ངོ་ཞེས་ཀྱང་གསུང་དུ་བརྗོད། །གང་གིས་ཚིག་ཏུ་སྨྲ་བ་དེ་མ་མཆིས། །གང་སྨྲས་དེ་ཡི་ཚིག་ཀྱང་ཡོང་མ་མཆིས། །གང་ལ་སྨྲས་པ་དེ་ཡང་རྙེད་མི་འགྱུར། །གང་  
གིས་རིག་པ་དེ་ཡང་མཆིས་མ་ལགས། །ལོག་པར་རྟོག་ལ་ཆགས་པའི་དབང་གིས་སུ། །འདིར་ནི་འགྲོ་བ་འདི་ཀུན་རབ་ཏུ་འཁྱམས། །མི་གང་ཞིག་གིས་ཞི་བའི་ཆོས་རིག་པ། །དེས་ནི་རང་བྱུང་  
དེ་བཞིན་གཤེགས་པ་མཐོང། །ཆོས་མཆོག་ཞི་བའི་རྣམས་ཀྱང་རབ་ཏུ་རྟོགས། །དགའ་བ་རྙེད་ནས་སེམས་ཅན་ཚིམ་པར་བགྱིད། །ཉོན་མོངས་རྒྱལ་ནས་དེ་ནི་རྒྱལ་བར་འགྱུར། །བདག་ཉིད་རྒྱལ་  
བར་གྱུར་ཅིང་བདག་མི་གནས། །དེས་ནི་རྒྱལ་བའི་བྱང་ཆུབ་རབ་ཏུ་རྟོགས། །སངས་རྒྱས་ནས་ནི་འགྲོ་བ་རྟོགས་པ་མཛད། །གང་ནས་བླ་མེད་བྱང་ཆུབ་མཆི་བ་ཡི། །ཤུལ་དེར་སེམས་ཅན་ལམ་  
གོལ་ཞུགས་པ་བགྱི། །རྒྱལ་བ་ཞི་གནས་འགྲོ་བ་ཞི་བར་མཛད་།འབྱུང་བའི་ངོ་བོ་རྣམ་པར་གྲོལ་བར་བསྒོམ། །སེམས་ཅན་གང་དག་ཤིན་ཏུ་ལོག་གྱུར་པ། །ཡེ་ཤེས་ལྡན་པས་མི་ཤེས་ཤེས་  
པར་མཛད། །འདས་པའི་དྲང་སྲོང་ཆེན་པོ་གང་བྱུང་སྟེ། །རྒྱལ་བ་དེ་དག་གི་ཡང་ཤུལ་མཆོག་འདི། །དྲང་སྲོང་མཆོག་ཀྱང་དེ་ཡི་ཤུལ་ནས་གཤེགས། །མ་བྱོན་གང་དེ་རྣམས་ཀྱང་གཤེགས་པར་  
འགྱུར། །དེ་བཞིན་ཆོས་འདི་རབ་ཏུ་སུས་རྟོགས་པ། །དེ་ལ་གལ་ཏེ་སངས་རྒྱས་བྱེ་སྟོང་གིས། །འདི་ནི་ཚུལ་མ་ཡིན་ཞེས་གསུངས་ན་ཡང། །ཁྱེད་ནི་རྒྱལ་བ་མ་ཡིན་དེ་ཞེས་སྨྲ། །གཞན་གྱི་བློ་  
  
  
༄༅། །ཕྱིར་གང་དག་མི་མཆིས། །དེ་ཡི་སེམས་ནི་དེ་ལས་ཡོངས་མི་འགྱུར། །རྒྱལ་བའི་ཚུལ་ལ་བདག་ནི་མངོན་སུམ་གྱུར། །མི་ཡི་རྒྱལ་པོ་ཁྱོད་ནི་མི་གསུང་བཞུགས། །བདེ་བར་  
གཤེགས་པས་ཆོས་གང་རབ་བཤད་པ། །དེ་ལ་བདག་ནི་གང་ལའང་དོགས་མ་མཆིས། །བདག་གི་ཆོས་ཉིད་འདི་ནི་འཚལ་བས་ན། །དེ་སླད་བདག་ནི་ཚུལ་ལས་འཕྲོག་མི་ནུས། །གང་གིས་  
བཟོད་པ་གསུམ་པོ་དེ་འཚལ་བ། །དེ་ནི་ཇི་ལྟར་རྒྱལ་བའི་སྤྱོད་བཞིན་ཏེ། །མཆི་བ་དང་ནི་སླར་མཆི་ཉལ་བ་དང། །སྨྲ་ཞིང་འཆག་པ་དག་ཀྱང་སྟོན་པ་བཞིན། །དེ་ཡི་སྤྱོད་ལམ་རྣམས་ཀྱང་དེ་དང་  
འདྲ། །ལུང་སྟོན་པ་ཡང་རྒྱལ་བའི་རང་བཞིན་ཏེ། །རྒྱལ་བའི་བློ་གྲོས་ལ་ནི་དེ་ཡང་གནས། །འགྲོ་བ་ཐམས་ཅད་ཀྱིས་ནི་བསྐྱོད་མི་ནུས། །ཟླ་བ་སྐར་བཅས་ས་ལ་ལྷུང་ཡང་གདའ། །དེ་ལ་རྣམ་པར་  
འགྱུར་བ་ཡོང་མི་འབྱུང། །ནམ་མཁར་འབྲས་ཆགས་ལྷུན་པོ་རྡིབ་ཀྱང་གདའ། །དེ་ཡི་ཆོས་ཉིད་གཞན་དུ་ཡོང་མི་འགྱུར། །སྐྱེས་བུ་དེས་ནི་བཟོད་པ་འདི་རྙེད་ནས། །སེམས་ཅན་རིག་པར་མཛད་  
པའི་སངས་རྒྱས་འགྱུར། །གང་གིས་སངས་རྒྱས་རང་བྱུང་འགྱུར་བ་ཡི། །དེ་འདྲ་བ་ཡི་ཆོས་ཉིད་དེས་རྟོགས་སོ། །རྒྱལ་ལས་མངོན་སུམ་བདག་གིས་འདི་ཐོས་ཏེ། །བཟོད་པ་འདི་རྙེད་ནས་ནི་  
ཕྱིར་མི་ལྡོག་སངས་རྒྱས་གྱུར་ནས་རྣམ་པར་རྟོགས་བགྱིད་འགྱུར་།འགྲོ་བ་རྣམས་ལའང་ཆོས་འདི་གོ་བར་མཛད། །ཇི་ལྟར་བདག་གི་ཆོས་ཉིད་མཐོང་བའི་རྣམས། །དེ་ནི་གཞན་ལ་རབ་  
  
  
།རྒྱལ་བ་རྣམས་ཀྱི་བློ་གྲོས་བསྟན་བགྱི་སྟེ། །སེམས་ཅན་མི་རྟོགས་རྣམས་ཀྱང་རྟོགས་པར་བགྱི། །རྒྱལ་བ་རྣམས་ཀྱིས་ཇི་ལྟར་ཆོས་གཟིགས་པ། །དེ་འདྲའི་ཆོས་ཉིད་རྣམས་  
ནི་རབ་ཏུ་བསྟན། །གང་ལ་གནས་པས་རང་བྱུང་འགྱུར་བ་ཡི། །དེ་རིང་བླ་མེད་བཟོད་པ་བདག་གིས་ཐོབ། །རང་བྱུང་ཐུབ་དབང་དེ་ལ་སྐྱབས་སུ་མཆི། །འཇིག་རྟེན་སྨན་སླད་སྤྱོད་པ་བདག་གིས་སྤྱད། །  
རང་བྱུང་རྒྱལ་བའི་ཞིང་རྣམས་ཡོངས་སུ་སྦྱང། །འགྲོ་བ་སྡུག་བསྔལ་དུབ་པ་རབ་ཏུ་དགྲོལ། །དེ་བཞིན་རྒྱལ་བའི་རྗེས་སུ་སློབ་བགྱིད་ཅིང། །སེམས་ཅན་འགྲོ་བ་ཐོབ་པར་རྣམ་པར་གྲོལ། །སངས་རྒྱས་  
ཚུལ་ལ་བདག་གིས་ཚུལ་ཡང་འཚལ། །སེམས་ཅན་སྤྱོད་པ་འདི་འདྲ་བདག་གིས་སྤྱད། །ཞི་བའི་བློ་གྲོས་ཆོས་ཉིད་འདི་རིག་ནས། །ཞིང་བརྒྱ་དག་ཏུ་སྤྲུལ་པ་སྤྲུལ་བགྱིད་ཏེ། །སེམས་ཅན་ཀུན་གྱི་  
ཚུལ་ལ་རབ་ཞུགས་ནས། །སོ་སོར་མཐུན་པར་སྤྲུལ་པ་ཤིན་ཏུ་སྤྲུལ་།དེས་ན་བསམ་མི་ཁྱབ་པའི་ཞིང་རྣམས་སྦྱངས། །སེམས་ཅན་བསམ་མི་ཁྱབ་ལ་གདམས་ངག་སྩལ། །ཆོས་ཚུལ་ཤིན་ཏུ་  
བཟང་བ་འཛིན་དུ་སྩལ། །སྟོན་པའི་བློ་གྲོས་ལ་ནི་ཐམས་ཅད་བཙུད། །དེ་ནས་དགེ་སློང་ཞི་བའི་བློ་གྲོས་དེས་ཆེར་རྗེས་སུ་མཐུན་པའི་བཟོད་པ་རབ་ཏུ་ཐོབ་ནས་བརྗོད་དུ་མེད་པའི་ཞིང་རྣམས་སྤྲུལ་པས་  
ཀུན་ཏུ་གང་བར་བྱས་སོ། །འཇམ་དཔལ། །དེའི་ཚེ་དེའི་དུས་ན་དགེ་སློང་ཞི་བའི་བློ་གྲོས་ཞེས་བྱ་བར་གྱུར་བ་དེ་གཞན་ཞིག་ཡིན་པ་སྙམ་དུ་ཡིད་གཉིས་དང། ཐེ་ཚོམ་ཟ་ན། འཇམ་དཔལ། ཁྱོད་  
  
  
༄༅། །ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། འཇམ་དཔལ། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་ཚེ་དེའི་དུས་ན་དགེ་སློང་ཞི་བའི་བློ་གྲོས་ཞེས་  
བྱ་བར་གྱུར་ཏོ། །འཇམ་དཔལ། དེ་ལྟ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོ་མི་སྐྱེ་བའི་ཆོས་ལ་བཟོད་པ་ཐོབ་པར་འདོད་པས་བརྩོན་འགྲུས་བརྩམ་མོ། །ཇི་ལྟར་ན། བདག་གིས་  
སེམས་སྤྱོད་ཡུལ་མ་ཡིན་པ་ལ་མི་སྤྱོད་ཅིང། ཇི་ལྟར་ན། བདག་གི་སེམས་ཆོས་ཉིད་ཀྱིས་ལམ་གོལ་བ་ལ་གནས་པར་མི་འགྱུར་སྙམ་དུ་དེ་སེམས་མི་གཡེང་བར་བྱ་བའི་ཕྱིར་བརྩོན་འགྲུས་  
རྩོམ་ཞིང་བརྩོན་འགྲུས་བརྩམས་ཏེ་གནས་པའི་བྱང་ཆུབ་སེམས་དཔའ་ལ་མྱུར་དུ་མི་སྐྱེ་བའི་ཆོས་ལ་བཟོད་པ་སྐྱེ་བར་འགྱུར་རོ་།འཇམ་དཔལ། སྔོན་བྱུང་བ་འདས་པའི་དུས་ན་བསྐལ་བ་  
དཔག་ཏུ་མེད། གྲངས་མེད་པ་ནས་བརྗོད་དུ་མེད་པའི་བར་དེའི་ཕ་རོལ་གྱིའང་ཆེས་ཕ་རོལ་ན་དེའི་ཚེ་དེའི་དུས་ན་བསྐལ་པ་རྟག་གི་འོད་ཅེས་བྱ་བ་བྱུང་སྟེ། བསྐལ་པ་རྟག་གི་འོད་དེ་ལ་དེ་  
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་  
སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དྲི་མ་མེད་པའི་ཟླ་འོད་གཟི་བརྗིད་རྒྱལ་པོ་ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་  
  
  
མེད་པའི་ཟླ་འོད་གཟི་བརྗིད་རྒྱལ་པོ་དེའི་བསྟན་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་ཞེས་  
བྱ་བ་བྱུང་སྟེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་དེས་བརྩོན་འགྲུས་རྩོམ་པ་བདག་དང་འདྲ་བ་མ་མཐོང་སྟེ། དེའི་ཚེ་ན་བཅོམ་ལྡན་འདས་དེའི་སངས་  
རྒྱས་ཀྱི་ཞིང་ན་བྱང་ཆུབ་སེམས་དཔའ་ཚངས་པར་སྤྱོད་པ་ཇི་སྙེད་པ་དེ་དག་གི་ནང་ན་བྱང་ཆུབ་སེམས་དཔའ་བརྩོན་འགྲུས་བརྩམས་པ་དེ་མཆོག་ཏུ་བརྗོད་དོ། །དེ་ནས་དེ་བཞིན་གཤེགས་པ་དྲི་མ་  
མེད་པའི་ཟླ་འོད་གཟི་བརྗིད་རྒྱལ་པོ་འཁོར་བརྒྱ་སྟོང་དུ་མས་བསྐོར་ཞིང་མདུན་གྱིས་བལྟས་པ་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་སྟན་ལས་ལངས་  
ཏེ་གོས་ཕྲག་པ་གཅིག་ཏུ་བགོས་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་ཞུས་ནས་ཞུ་བ་ལུང་བསྟན་པའི་སླད་དུ་བཅོམ་  
ལྡན་འདས་ཀྱིས་བདག་ལ་སྐབས་ཕྱེ་ན། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་བདག་ཕྱོགས་འགའ་ཞིག་ཞུ་ལགས་སོ། །དེ་སྐད་  
ཅེས་གསོལ་བ་དང། བཅོམ་ལྡན་འདས་དེ་བཞིན་གཤེགས་པ་དྲི་མ་མེད་པའི་ཟླ་འོད་གཟི་བརྗིད་རྒྱལ་པོས་བྱང་ཆུབ་སེམས་དཔའ་བརྩོན་འགྲུས་བརྩམས་པ་དེ་ལ་འདི་སྐད་ཅེས་བཀའ་སྩལ་  
  
  
༄༅། །ཏོ༑ ༑རིགས་ཀྱི་བུ། ཁྱོད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཅི་དང་ཅི་འདོད་པ་དྲིས་ཤིག་དང། དྲིས་པ་དེ་དང་དེའི་ལུང་  
བསྟན་པས་སེམས་རངས་པར་བྱའོ། །དེ་ནས་བྱང་ཆུབ་སེམས་དཔའ་བརྩོན་འགྲུས་བརྩམས་པས་བཅོམ་ལྡན་འདས་དེ་བཞིན་གཤེགས་པ་དྲི་མ་མེད་པའི་ཟླ་འོད་གཟི་བརྗིད་རྒྱལ་པོ་ལ་  
འདི་སྐད་ཅེས་གསོལ་ཏོ། །བཅོམ་ལྡན་འདས། བརྩོན་འགྲུས་བརྩམས་པ་བརྩོན་འགྲུས་བརྩམས་པ་ཞེས་བགྱི་བ་བཅོམ་ལྡན་འདས། ཇི་ཙམ་གྱིས་ན། བྱང་ཆུབ་སེམས་དཔའ་བརྩོན་འགྲུས་བརྩམས་  
པ་ལགས་དེ་སྐད་ཅེས་གསོལ་བ་དང། དེ་བཞིན་གཤེགས་པ་དྲི་མ་མེད་པའི་ཟླ་འོད་གཟི་བརྗིད་རྒྱལ་པོས་བྱང་ཆུབ་སེམས་དཔའ་བརྩོན་འགྲུས་བརྩམས་པ་ལ་འདི་སྐད་ཅེས་བཀའ་  
སྩལ་ཏོ༑ ༑ལེགས་སོ། །ལེགས་སོ། །རིགས་ཀྱི་བུ། ཁྱོད་དེ་བཞིན་གཤེགས་པ་ལ་དེ་ལྟ་བུའི་དོན་འདྲི་བ་ནི། རིགས་ཀྱི་བུ། ཁྱོད་སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་  
བ་དང། འཇིག་རྟེན་ལ་སྙིང་བརྩེ་བ་དང། ལྷ་དང་མི་རྣམས་ཀྱི་དོན་དང། ཕན་པ་དང། བདེ་བའི་ཕྱིར་ཞུགས་པ་སྟེ། རིགས་ཀྱི་བུ་དེའི་ཕྱིར་ཤིན་ཏུ་ལེགས་པར་ཉོན་ལ་ཡིད་ལ་ཟུངས་  
ཤིག་དང་ངས་བཤད་དོ། །བཅོམ་ལྡན་འདས། ལེགས་སོ། །ཞེས་གསོལ་ནས་བྱང་ཆུབ་སེམས་དཔའ་བརྩོན་འགྲུས་བརྩམས་པས་བཅོམ་ལྡན་འདས་དེའི་ལྟར་ཉན་པ་དང། བཅོམ་  
  
  
།ནམ་བྱང་ཆུབ་སེམས་དཔའ་མཉམ་པ་ཉིད་རབ་ཏུ་རྟོགས་པར་བྱ་བའི་ཕྱིར་བརྩོན་པ་མི་འདོར་བར་གྱུར་ཏེ། སྐད་ཅིག་ཀྱང་མི་འདུག་ཅིང་  
འདི་ལྟར་ཆོས་ཐམས་ཅད་ལ་རབ་ཏུ་རྟོགས་པར་བྱ་བའི་ཕྱིར་བློ་གྲོས་གཞན་དུ་མི་འགྱུར་ཏེ། ཡིད་གཞན་དུ་མི་འཇུག་ན། དེ་ཙམ་གྱིས་རིགས་ཀྱི་བུ། བྱང་ཆུབ་ཀུན་བསྒྲུབ་པའི་ཕྱིར་བྱང་ཆུབ་  
སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་ཡིན་ནོ་།གཞན་ཡང་རིགས་ཀྱི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་སྔོན་གྱི་དེ་བཞིན་གཤེགས་པ་དགྲ་  
བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་བརྩོན་འགྲུས་རྗེས་སུ་དྲན་ཏེ། དེ་ལྟར་སྔོན་གྱི་དེ་བཞིན་གཤེགས་པ་དེ་དག་བྱང་ཆུབ་སེམས་དཔའི་སྤྱད་པ་སྤྱོད་པ་ན་ལུས་དང་  
སེམས་གཉིས་ཡང་དག་པར་རབ་ཏུ་བཟུང་ནས་སྦྱིན་པ་བྱིན་པ་དེ་བཞིན་དུ་བདག་གིས་ཀྱང་སྦྱིན་པ་བྱིན་ནོ། །དེ་ལྟར་སྦྱིན་པ་ན་དེ་བཞིན་དུ་རབ་ཏུ་རྟོགས་ན། སྦྱིན་པའི་ཕ་རོལ་ཏུ་ཕྱིན་པ་ཡོངས་  
སུ་དག་པར་འགྱུར་རོ། །ཇི་ལྟར་ན། ལུས་དང་སེམས་ཡང་དག་པར་བཟུང་བ་ཡིན་ཞེ་ན། འདི་ལྟ་སྟེ། དེ་ནི། སྦྱིན་པ་དང། སྦྱིན་པ་པོ་དང། ལེན་པ་དང། ལེན་པ་པོ་མི་དམིགས་པ་སྟེ། དེ་ནི་  
དེའི་ཤེས་རབ་ཀྱི་ཕ་རོལ་ཏུ་ཕྱིན་པའོ། །སངས་རྒྱས་ཀྱི་ཞིང་བརྗོད་དུ་མེད་པ་དེ་དག་གིས་ཡོངས་སུ་སྦྱང་ངོ། །སྙམ་པ་ནི། ལུས་དང་སེམས་ཡང་དག་པར་བཟུང་བ་ཡིན་ཏེ། འདི་ལྟར་སངས་རྒྱས་  
  
  
༄༅། །ཀྱི་ཞིང་བརྗོད་དུ་མེད་པ་ཡོངས་སུ་དག་པར་བྱའོ་།སྙམ་པ་ནི། ལུས་དང་སེམས་ཡང་དག་པར་བཟུང་བ་ཡིན་ནོ། །འདི་ལྟར་བདག་གིས་བརྗོད་དུ་མེད་པའི་སེམས་ཅན་  
རྣམས་ཡོངས་སུ་སྨིན་པར་བྱའོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་བདག་གིས་དེ་བཞིན་གཤེགས་པའི་སྟོབས་རྣམས་ཡོངས་སུ་རྫོགས་པར་  
བྱའོ༑ ༑སྙམ་པ་ནི། ལུས་དང་སེམས་ཡང་དག་པར་བཟུང་བ་ཡིན། འདི་ལྟར་བདག་གིས་དེ་བཞིན་གཤེགས་པའི་མི་འཇིགས་པ་རྣམས་ཡོངས་སུ་གཟུང་བར་བྱའོ། །སྙམ་པ་ནི། ལུས་དང་སེམས་  
ཡང་དག་པར་བཟུང་བ་ཡིན། འདི་ལྟར་དེ་བཞིན་གཤེགས་པའི་དབང་པོ་རྣམས་ཡོངས་སུ་བཟུང་ངོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་སངས་རྒྱས་  
ཀྱི་ཆོས་མ་འདྲེས་པ་བཅོ་བརྒྱད་ཡོངས་སུ་བཟུང་བ་ཡིན་ནོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་ཐམས་ཅད་མཁྱེན་པ་ཡོངས་སུ་བཟུང་བ་ཡིན་ནོ། །སྙམ་  
པ་ནི༑ ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་ཐབས་མཁས་པ་ལ་བསླབ་པར་བྱའོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་  
སེམས་ཅན་རྣམས་ཀྱི་བསམ་པ་ལ་འཇུག་པར་བྱའོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་དུས་ཤེས་པ་ལ་བསླབ་བོ། །སྙམ་པ་ནི། ལུས་དང་སེམས་  
  
  
།འདི་ལྟར་ཚོད་ཤེས་པ་དང། དོན་ཤེས་པ་དང། ཆོས་ཤེས་པ་དང། བདག་ཤེས་པ་དང། ཕ་རོལ་ཤེས་པ་དང། གང་ཟག་མཆོག་དང་མཆོག་མ་ཡིན་པ་  
ཤེས་པ་ལ་བསླབ་པར་བྱའོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །དེ་ལྟར་ཡོངས་སུ་སྤང་བའི་རིགས་པ་ནི། ཡོངས་སུ་སྤང་བར་བྱ། འདི་ལྟར་བསྙེན་པའི་རིགས་པ་ནི་  
བསྙེན་པར་བྱའོ། །སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་ཡིན་ནོ། །འདི་ལྟར་ལུས་བརྟག་པར་མཁས་པ་ལ་བསླབ་བོ་།སྙམ་པ་ནི། ལུས་དང་སེམས་ཡང་དག་པར་རབ་ཏུ་བཟུང་བ་  
ཡིན་ཏེ༑ དེ་ལ་ལུས་ཡང་དག་པར་རབ་ཏུ་འཛིན་པ་དང། སེམས་ཡང་དག་པར་རབ་ཏུ་འཛིན་པ་འདི་ནི། བརྩོན་འགྲུས་ཞེས་བྱའོ། །གང་མི་གཡོ་བ་དང། མི་ལྷོད་པར་འཇུག་པ་དང། རྒྱུན་མི་ཆད་པ་དང་  
རྒྱུན་ཆགས་པ་དང། རྗེས་སུ་འཛིན་པ་དེ་ནི། བརྩོན་པ་ཞེས་བྱའོ། །གང་བརྩོན་འགྲུས་འདི་དང། གང་བརྩོམ་པ་འདི་ལ་མངོན་པར་བརྩོན་པ་དེ་ནི། བརྩོན་འགྲུས་བརྩམས་པ་ཞེས་བྱའོ། །དེ་ནས་  
བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་དེས་བརྩོན་འགྲུས་ཀྱི་ཕ་རོལ་ཏུ་ཕྱིན་པ་འདི་ཐོས་ནས་ཆོས་ཐམས་ཅད་ལ་དབང་བྱེད་པའི་ཏིང་ངེ་འཛིན་ལ་གནས་པར་  
གྱུར་ཏོ༑ ༑བརྩོན་འགྲུས་རྩོམ་པ་འདི་ལའང་གནས་པར་གྱུར་ཏོ་།འཇིག་རྟེན་གྱི་ཁམས་དཔག་ཏུ་མེད་པ་ན་སེམས་ཅན་རྣམས་དད་པ་ཇི་ལྟ་བ་བཞིན་ཡོངས་སུ་སྨིན་པར་བྱ་བའི་ཕྱིར་སྤྲུལ་པ་  
  
  
༄༅། །རྣམ་པ་དུ་མ་མངོན་པར་སྤྲུལ་ཏེ། ཐབས་མཁས་པ་དཔག་ཏུ་མེད་པ་དང་ལྡན་པས་སེམས་ཅན་དཔག་ཏུ་མེད་པ་དག་ཡོངས་སུ་སྨིན་པར་བྱས་སོ། །སངས་རྒྱས་ཀྱི་  
ཞིང་དེ་དང་དེ་དག་ཏུ་སངས་རྒྱས་བྱེ་བ་ཁྲག་ཁྲིག་དཔག་ཏུ་མེད་པ་རྣམས་མཉེས་པར་བྱས་སོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་དེས་  
བཅོམ་ལྡན་འདས་དེ་བཞིན་གཤེགས་པ་དྲི་མ་མེད་པ་ཟླ་འོད་གཟི་བརྗིད་རྒྱལ་པོ་དེ་ལ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་པ་དག་གིས་མངོན་པར་བསྟོད་  
དོ༑ ༑སྟོབས་བཅུ་ལྡན་པ་ཁྱོད་ནི་བརྩོན་འགྲུས་ཀྱིས། མཚུངས་འདྲའི་སེམས་ཅན་གང་ཡང་མི་རྙེད་དེ། །ཐུབ་པ་དམ་པ་ཁྱོད་ནི་བརྩོན་འགྲུས་ཀྱིས། །ཆོས་ཉིད་མཆོག་ལ་ཡང་དག་རེག་པར་  
གྱུར༑ ༑སྟོབས་བཅུ་ལྡན་པ་ཁྱོད་ནི་བརྩོན་འགྲུས་ཀྱིས། །སངས་རྒྱས་ཞིང་ནི་དཔག་ཡས་ཡོངས་སུ་དག་སེམས་ཅན་རྣམས་ནི་ཡོངས་སུ་སྨིན་པར་མཛད། །ཤེས་རབ་ཚད་ནི་དཔེ་ཟླ་མ་  
མཆིས་ལགས། །སྟོབས་བཅུ་ལྡན་པ་མི་ཡི་སེངྒེ་ཁྱོད། །བརྩོན་འགྲུས་ཀྱིས་ནི་སེམས་ཅན་འདུ་ཤེས་བཤིག་ཁྱོད་ཀྱིས་སྟོང་པ་ཉིད་ནི་རབ་ཏུ་མཁྱེན། །སེམས་ཅན་འདུ་ཤེས་དེ་ཡང་  
ཁྱོད་ཀྱིས་སྤངས། །ཁྱོད་ཀྱིས་སྟོང་པ་ཉིད་ནི་མི་དམིགས་པར་།བརྩོན་འགྲུས་ཀྱིས་ནི་ཆོས་ཀུན་རབ་ཏུ་མཁྱེན། །བརྩོན་འགྲུས་སྟོབས་ཀྱིས་ཕ་རོལ་ཕྱིན་པས་ན། །ཞི་བའི་ས་རྣམས་ལ་ཡང་  
  
  
།བདེ་གཤེགས་ཁྱོད་ཀྱི་སྲས་རྣམས་རྗེས་སློབ་པས། །བླ་ན་མེད་པའི་བྱང་ཆུབ་རབ་ཏུ་མཆིས། །སྟོབས་བཅུ་ལྡན་པ་ཁྱོད་ཀྱི་བརྩོན་འགྲུས་ཀྱིས། །ཡང་དག་ཆེ་བའི་བདག་ཉིད་  
རབ་ཏུ་བསྟན། །བརྩོན་འགྲུས་སྟོབས་ཀྱིས་ཕ་རོལ་ཕྱིན་པ་ལ། །བདེ་བར་གཤེགས་པ་ཁྱོད་ཀྱི་སྲས་རྣམས་སློབ། །སྤྲུལ་པ་རྣམ་པ་སྣ་ཚོགས་བརྒྱ་དག་གིས། །སེམས་ཅན་རྣམས་ནི་ཡོངས་སུ་  
སྨིན་པར་བགྱིད། །འགྲོ་བ་རྣམས་ནི་རབ་ཏུ་དགྲོལ་སླད་དུ། །ཁྱོད་ཀྱི་སྲས་རྣམས་བྱང་ཆུབ་གང་ཞུགས་པ། །དེ་དག་བཅོམ་ལྡན་ཁྱོད་ཀྱི་གོ་འཕང་འདིར། །བདེ་བར་གཤེགས་པའི་སྲས་རྣམས་  
རྗེས་སུ་མཆི། །འགྲོ་བ་རྣམས་ནི་ཡོངས་སྨིན་བགྱི་སླད་དུ། །ཁྱོད་ཀྱི་སྲས་རྣམས་གོ་བགོས་སྤྱོད་པ་ནི། །ཁྱོད་ཀྱི་རྗེས་སུ་ཐམས་ཅད་རབ་སློབ་ཅིང། །སེམས་ཅན་མང་པོ་བྱང་ཆུབ་ལ་ཡང་འགོད།།  
མི་ཡི་དབང་པོ་སེངྒེ་ཁྱོད་ཀྱི་སྲས། །ཁྲག་ཁྲིག་བརྩོན་འགྲུས་དག་ལ་གནས་ནས་སུ། །དེ་དག་འགྲོ་བ་ཡོངས་སུ་དགྲོལ་སླད་དུ་།རྒྱལ་བའི་ཞིང་ནི་ཁྲག་ཁྲིག་རྣམས་སུ་མཆི། །རྒྱལ་བའི་ཞལ་ནི་  
དྲི་མེད་ཟླ་བ་ལྟར། །ཤིན་ཏུ་ཟིལ་གྱིས་མི་གནོན་མཐའ་ཡས་འོད་།ཐུབ་པ་ཁྱོད་སྲས་མཚུངས་པ་མ་མཆིས་པ། །སྤྱད་པས་དག་པར་གྱུར་པའི་སྤྱད་པ་སྤྱོད། །ཁྱོད་ཀྱི་སྲས་པོ་མི་བློ་རྣམ་དག་  
རྣམས༑ ༑སངས་རྒྱས་ཞིང་རྣམས་ཡོངས་སུ་དག་བགྱིད་ཅིང། །མི་མཆོག་དབང་པོས་སེམས་ཅན་ཁྲག་ཁྲིག་རྣམས། །བདག་མ་མཆིས་པར་རབ་ཏུ་འཆལ་བར་བགྱིས། །བརྩོན་འགྲུས་ཀྱིས་ནི་  
  
  
༄༅། །བརྩོན་འགྲུས་མཚུངས་མ་མཆིས། །ཏིང་འཛིན་མི་གཡོ་བརྟན་པའི་ཏིང་ངེ་འཛིན། །བརྩོན་འགྲུས་སྟོབས་ཀྱིས་ཕ་རོལ་ཕྱིན་ནས་སུ། །ལྷ་དང་མི་རྣམས་བརྩོན་  
འགྲུས་སྐྱེད་དུ་བཅུག་ལྷ་མི་དྲི་ཟར་བཅས་པའི་འཇིག་རྟེན་དག་།བརྩོན་འགྲུས་ཀྱིས་ནི་ཤིན་ཏུ་ཟིལ་གྱིས་གནོན། །བྱང་ཆུབ་འཚལ་བས་བརྩོན་འགྲུས་རབ་ཏུ་བརྟན། །སྲིད་པ་དག་  
ལས་སྐྱེ་བོ་སྒྲོལ་བར་འཚལ། །གང་གིས་འདུས་བྱས་མཚན་མ་རྣམས་བཤིག་ཅིང། །དེ་དག་གིས་ནི་བྱང་ཆུབ་ཐོབ་མ་མཆིས། །བརྩོན་འགྲུས་དག་ཀྱང་ནམ་དུའང་མི་ཉམས་པ། །དེ་  
དག་ལ་ནི་རབ་ཏུ་ཕྱག་འཚལ་ལོ། །གང་རྣམས་བསམ་པ་རྟག་ཏུ་བྱང་ཆུབ་ཕྱིར། །གང་དེ་རྒྱལ་བའི་རིགས་རྣམས་འཛིན་པ་དག་།བདེ་གཤེགས་གོ་འཕང་གཞོལ་ཞིང་བརྟན་པ་རྣམས། །  
དེ་དག་ལ་ཡང་རབ་ཏུ་ཕྱག་འཚལ་ལོ། །སྐྱེ་བོ་དག་གི་དོན་དང་སྨན་སླད་དུ། །གང་དག་རབ་ཏུ་ཞུམ་པར་མི་འགྱུར་ཞིང། །རྟག་ཏུ་བདེ་བར་གཤེགས་པའི་གོ་འཕང་ནི། །རྒ་ཤི་མ་མཆིས་  
པ་ལ་དད་པ་རྣམས། །དེ་དག་ལ་ཡང་རབ་ཏུ་ཕྱག་འཚལ་ལོ། །ནད་དང་རྒ་ཤི་དག་ལས་རབ་ཐར་པ། །དྲི་མ་གསུམ་བཅོམ་ཁྱོད་ཀྱི་སྐྱབས་མཆིས་པས། །དགེ་བ་དེ་ཡིས་བདེ་བར་གཤེགས་  
གྱུར་ཏེ༑ ༑མི་རྒ་མི་འཆི་བྱང་ཆུབ་རེག་པར་ཤོག་དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པས་བཅོམ་ལྡན་འདས་དེ་བཞིན་གཤེགས་པ་དྲི་མ་མེད་  
  
  
རོལ་ཏུ་ཕྱིན་པ་དང་ལྡན་པའི་ཚིགས་སུ་བཅད་པ་དག་གིས་མངོན་པར་བསྟོད་ནས་དེ་བརྩོན་འགྲུས་རྩོམ་པ་དེ་དང་ལྡན་པར་གྱུར་ཏོ། །དེ་  
བསྐལ་པ་བྱེ་བ་དགུ་བཅུའི་འཁོར་བ་ཕྱིར་བསྙིལ་བར་གྱུར་ཏོ། །འདི་ལྟར་ཡང་འཇམ་དཔལ། དེའི་ཚེ་དེའི་དུས་ན་བྱང་ཆུབ་སེམས་དཔའ་བརྩོན་འགྲུས་བརྩམས་པར་གྱུར་པ་དེ་གཞན་ཞིག་  
ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་བྱང་ཆུབ་སེམས་དཔའ་བརྩོན་  
འགྲུས་བརྩམས་པར་གྱུར་ཏོ། །འཇམ་དཔལ། དེ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོ་ཐེག་པ་ཆེན་པོ་ལ་ཡང་དག་པར་ཞུགས་པ་སངས་རྒྱས་ཀྱི་ཞིང་དཔག་ཏུ་མེད་པ་  
ཡོངས་སུ་སྦྱང་བར་འདོད་པ་དང། སེམས་ཅན་དཔག་ཏུ་མེད་པ་རྣམས་ཡོངས་སུ་སྨིན་པར་བྱ་བར་འདོད་པས་སངས་རྒྱས་ཀྱི་ཞིང་ཡོངས་སུ་དག་པར་བྱ་བའི་ཕྱིར་དགེ་བའི་རྩ་བ་དག་ཡོངས་སུ་  
བསྔོ་བར་བྱའོ། །སྒྲིབ་པ་མེད་པའི་རྣམ་པར་ཐར་པ་རྟོགས་པར་བྱ་བའི་ཕྱིར་བརྩོན་འགྲུས་ཀྱང་མི་གཏང་བར་བྱ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་བརྩོན་འགྲུས་བརྩམས་པ་སྒྲིབ་  
པ་མེད་པའི་རྣམ་པར་ཐར་པ་ལ་གནས་པ་ནི། སེམས་ཅན་གྱི་བསམ་པ་རིག་པར་བྱ་བའི་ཕྱིར་སེམས་གནས་ཏེ། དེ་བཞིན་གཤེགས་པའི་སྟོབས་ཡོངས་སུ་གྲུབ་ནས་སེམས་ཅན་ཐམས་ཅད་  
  
  
༄༅། །ཀྱི་བསམ་པའི་རྗེས་སུ་སོང་བ་ཞེས་བྱ་བའི་ཏིང་ངེ་འཛིན་དེ་ཐོབ་བོ། །དེས་ཏིང་ངེ་འཛིན་དེ་ཐོབ་ནས་སེམས་ཅན་ཕུང་པོ་གསུམ་དུ་འབྱེད་དེ། གསུམ་གང་ཞེ་ན། ཡང་  
དག་པ་ཉིད་དུ་ངེས་པའི་ཕུང་པོ་དང། ལོག་པ་ཉིད་དུ་ངེས་པའི་ཕུང་པོ་དང། མ་ངེས་པའི་ཕུང་པོའོ། །དེ་སེམས་ཅན་གང་དག་ལོག་པ་ཉིད་དུ་ངེས་པའི་ཕུང་པོ་ལ་གནས་པ་དེ་དག་  
ཡོངས་སུ་སྨིན་པར་བྱ་བའི་ཕྱིར་ཐབས་མཁས་པ་ལ་སློབ་ཅིང་སེམས་ཅན་གང་དག་ལོག་པ་ཉིད་དུ་ངེས་པའི་ཕུང་པོ་ལ་གནས་པ་དེ་དག་ཅི་ནས་དྲང་བའི་ཕྱིར་ཐབས་མཁས་པ་ལ་སློབ་  
སྟེ༑ དེ་ཐབས་མཁས་པ་དེ་དང་ལྡན་པས་ལོག་པ་ཉིད་དུ་ངེས་པའི་སེམས་ཅན་རྣམས་རབ་ཏུ་དྲང་བའི་ཕྱིར་བསྐལ་པ་བརྗོད་དུ་མེད་པར་འཁོར་བ་ན་འདུག་གོ་འཇམ་དཔལ། སྔོན་བྱུང་བ་  
འདས་པའི་དུས་ན་བསྐལ་པ་དཔག་ཏུ་མེད། བསམ་གྱིས་མི་ཁྱབ་མཚུངས་པ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་བདུད་རྩིའི་སྙིང་པོ་ཞེས་བྱ་བའི་བསྐལ་པ་བྱུང་སྟེ་  
བདུད་རྩིའི་སྙིང་པོའི་བསྐལ་པ་དེ་ལ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་  
མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རིན་ཆེན་ཏོག་རྒྱུན་མི་ཆད་པའི་རྒྱལ་པོ་ཞེས་བྱ་བ་འཇིག་རྟེན་  
  
  
འཇམ་དཔལ། དེ་བཞིན་གཤེགས་པ་རིན་ཆེན་ཏོག་རྒྱུན་མི་ཆད་པའི་རྒྱལ་པོ་དེའི་སངས་རྒྱས་ཀྱི་ཞིང་དེར་ཡང་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་ཞེས་  
བྱ་བ་སངས་རྒྱས་ཁྲག་ཁྲིག་ཚད་མེད་པ་ལ་བསྙེན་བཀུར་བྱས་པ། དགེ་བའི་རྩ་བ་ཚད་མེད་པ་དང་ལྡན་པ་ཞིག་བྱུང་ངོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་དེ་བཅོམ་  
ལྡན་འདས་དེ་བཞིན་གཤེགས་པ་རིན་ཆེན་ཏོག་རྒྱུན་མི་ཆད་པའི་རྒྱལ་པོ་དེ་ག་ལ་བ་དེར་སོང་སྟེ་ཕྱིན་ནས་དེ་བཞིན་གཤེགས་པ་དེའི་ཞབས་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་  
འདུག་གོ་ཕྱོགས་གཅིག་ཏུ་འདུག་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་དེས་བཅོམ་ལྡན་འདས་དེ་བཞིན་གཤེགས་པ་རིན་ཆེན་ཏོག་རྒྱུན་མི་ཆད་པའི་རྒྱལ་པོ་དེ་ལ་  
འདི་སྐད་ཅེས་གསོལ་ཏོ། །ཇི་ཙམ་གྱིས་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་ཅན་ཡོངས་སུ་སྨིན་པར་བགྱི་བ་དང། སངས་རྒྱས་ཀྱི་ཞིང་ཡོངས་སུ་སྦྱང་བའི་ཐབས་མཁས་པ་  
དང་ལྡན་པ་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་དེ་བཞིན་གཤེགས་པ་རིན་ཆེན་ཏོག་རྒྱུན་མི་ཆད་པའི་རྒྱལ་པོས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་  
བྱིན་ལ་འདི་སྐད་ཅེས་བཀའ་སྩལ་ཏོ། །དབང་པོས་བྱིན། བྱང་ཆུབ་སེམས་དཔའ་སེམས་དཔའ་ཆེན་པོས་བྱང་ཆུབ་སེམས་དཔའི་ཏིང་ངེ་འཛིན་སེམས་ཅན་ཐམས་ཅད་ཀྱི་བསམ་པའི་རྗེས་སུ་  
  
  
༄༅། །སོང་བ་ཞེས་བྱ་བ་ཐོབ་པ་དེ་ན་བྱང་ཆུབ་སེམས་དཔའ་སེམས་དཔའ་ཆེན་པོ་སངས་རྒྱས་ཀྱི་ཞིང་ཡོངས་སུ་དག་པར་བྱ་བ་དང། སེམས་ཅན་ཐམས་ཅད་ཡོངས་  
སུ་སྨིན་པར་བྱ་བའི་ཐབས་མཁས་པ་དང་ལྡན་པར་འགྱུར་རོ། །དེ་བྱང་ཆུབ་སེམས་དཔའི་ཏིང་ངེ་འཛིན་སེམས་ཅན་ཐམས་ཅད་ཀྱི་བསམ་པའི་རྗེས་སུ་སོང་བ་དེ་དང་ལྡན་པས་སྨོན་  
ལམ་གང་དང་གང་བཏབ་པ་དེ་དང་དེས་ངེས་པར་འབྱུང་བར་འགྱུར་ཏེ། དེས་ཡིད་བཞིན་དུ་རབ་ཏུ་རྙེད་ཅིང་སྒྲུབ་བོ། །དེ་འདོད་ན། དེ་བཞིན་གཤེགས་པ་གཅིག་གི་སྨོན་ལམ་ཡོངས་སུ་  
རྫོགས་པར་བྱེད། དེ་འདོད་ན། དེ་བཞིན་གཤེགས་པ་གཉིས་ཀྱི་སྨོན་ལམ་ཡོངས་སུ་རྫོགས་པར་བྱེད། དེ་འདོད་ན། དེ་བཞིན་གཤེགས་པ་གསུམ་གྱི་སྨོན་ལམ་ཡོངས་སུ་རྫོགས་  
པར་བྱེད་དེ། དེ་བཞིན་གཤེགས་པ་གྲངས་མེད་པའི་བར་གྱི་སྨོན་ལམ་ཡོངས་སུ་རྫོགས་པར་བྱེད་དོ། །དེ་བཞིན་གཤེགས་པ་བསམ་གྱིས་མི་ཁྱབ་པའི་སྨོན་ལམ་ཀུན་རྫོགས་པར་  
བྱེད་པས་སངས་རྒྱས་ཀྱི་ཞིང་བསམ་གྱིས་མི་ཁྱབ་པ་ཡོངས་སུ་དག་པར་འགྱུར་རོ། །དབང་པོས་བྱིན། ཤར་གྱི་ཕྱོགས་ཆ་ན་གངྒཱའི་ཀླུང་གི་བྱེ་མ་སྙེད་དང་མཉམ་པའི་སངས་རྒྱས་ཀྱི་ཞིང་  
འདས་པ་ན། རིན་ཆེན་ཅན་ཞེས་བྱ་བའི་འཇིག་རྟེན་གྱི་ཁམས་ཡོད་དེ། དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དགེ་བའི་ཟླ་བ་ཞེས་བྱ་བ་ད་  
  
  
།དབང་པོས་བྱིན། དེ་བཞིན་གཤེགས་པ་དགེ་བའི་ཟླ་བ་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྨོན་ལམ་གང་བཏབ་པ་དེ་ཐམས་ཅད་ཡོངས་  
སུ་རྫོགས་པར་གྱུར་ཏེ། དེས་སྨོན་ལམ་འདི་སྐད་ཅེས་བཏབ་བོ། །བདག་གི་སངས་རྒྱས་ཀྱི་ཞིང་གི་མཐའ་རྟོགས་པར་སླ་བ་མ་ཡིན་པར་ཤོག་ཅིག་ཅེས་བྱས་ནས་དེའི་སྨོན་ལམ་དེ་ཡོངས་སུ་རྫོགས་  
ཏེ༑ དེ་ལྟར་དེའི་སངས་རྒྱས་ཀྱི་ཞིང་གི་ཚད་གཟུང་སླ་བ་མ་ཡིན་ནོ། །གཞན་ཡང་བདག་གི་སངས་རྒྱས་ཀྱི་ཞིང་གི་བཀོད་པ་ཚད་གཟུང་སླ་བར་མ་གྱུར་ཅིག་བདག་གི་སངས་རྒྱས་ཀྱི་ཞིང་ན་རིན་པོ་  
ཆེ་འདི་རྙེད་ཡོད་དོ། །ཞེས་རིན་པོ་ཆེའི་མཐའ་བདེ་བར་རྟོགས་སླ་བར་མ་གྱུར་ཅིག་བདག་གི་སངས་རྒྱས་ཀྱི་ཞིང་ན་བྱང་ཆུབ་སེམས་དཔའ་རྣམས་ཚད་གཟུང་སླ་བར་མ་གྱུར་ཅིག་བདག་གི་སངས་  
རྒྱས་ཀྱི་ཞིང་རིན་པོ་ཆེ་མིག་མང་རིས་སུ་བྲིས་པ་འདི་ཉིད་དོ་།ཞེས་ཚད་གཟུང་ནུས་པར་མ་གྱུར་ཅིག་བདག་གི་སངས་རྒྱས་ཀྱི་ཞིང་ན་འདི་རྙེད་ཀྱི་གཟུགས་དང། སྒྲ་དང། དྲི་དང། རོ་དང་རེག་  
བྱའི་ལོངས་སྤྱོད་དང་ལྡན་ནོ། །ཞེས་ཚད་གཟུང་ནུས་པར་མ་གྱུར་ཅིག་བདག་གི་སངས་རྒྱས་ཀྱི་ཞིང་དེ་ན་དགེ་བར་སྤྱོད་པ་དང་ལྡན་པའི་སེམས་ཅན་རྣམས་ཚད་གཟུང་ནུས་པར་མ་གྱུར་ཅིག་བདག་གི་  
སངས་ཀྱི་ཞིང་དེ་ན་སེམས་ཅན་རྣམས་ཀྱི་དགེ་བ་ལ་མོས་པའི་སྤྱོད་པ་དང་ལྡན་པ་ཚད་གཟུང་ནུས་པར་མ་གྱུར་ཅིག་བདག་གི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་དགེ་བ་ཀུན་ཏུ་སྤྱོད་  
  
  
༄༅། །པ་དང་ལྡན་པ་ཚད་གཟུང་སླ་པར་མ་གྱུར་ཅིག་ཅེས་བྱས་ནས་དེ་སྨོན་ལམ་རྣམས་ཡོངས་སུ་རྫོགས་ཏེ། དེ་ལྟར་དེའི་སངས་རྒྱས་ཀྱི་ཞིང་དེ་ན་སངས་རྒྱས་ཀྱི་ཞིང་  
བཀོད་པ་རྣམས་ཀྱི་ཚད་གཟུང་སླ་བ་མ་ཡིན། རིན་པོ་ཆེའི་མཐའ་རྟོགས་པར་སླ་བ་མ་ཡིན། བྱང་ཆུབ་སེམས་དཔའ་རྣམས་ཀྱི་ཚད་གཟུང་སླ་བ་མ་ཡིན། རིན་པོ་ཆེ་མིག་མང་རིས་སུ་བྲིས་  
པ་རྣམས་ཀྱི་ཚད་གཟུང་སླ་བ་མ་ཡིན། གཟུགས་དང། སྒྲ་དང། དྲི་དང། རོ་དང། རེག་བྱའི་ལོངས་སྤྱོད་དང་ལྡན་པའི་ཚད་གཟུང་སླ་བ་མ་ཡིན། སེམས་ཅན་རྣམས་ཀྱི་དགེ་བར་  
སྤྱོད་པ་དང་ལྡན་པའི་ཚད་གཟུང་སླ་བ་མ་ཡིན་ནོ། །དེ་ལྟར་དེའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་དགེ་བ་ལ་མོས་པ་དང་ལྡན་པའི་ཚད་གཟུང་སླ་བ་མ་ཡིན་ནོ། །དེ་ལྟར་དེ་  
བཞིན་གཤེགས་པ་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྨོན་ལམ་འདི་དག་དང། གཞན་ཡང་ཚད་མེད་པ་དག་བཏབ་པར་གྱུར་ཏེ། དེ་དག་ཐམས་ཅད་བྱང་ཆུབ་སེམས་དཔའི་  
ཏིང་ངེ་འཛིན་བསམ་པའི་རྗེས་སུ་སོང་བ་ལ་བརྟེན་ནས་ཡོངས་སུ་རྫོགས་སོ། །དབང་པོས་བྱིན། དེ་ལྟ་བས་ན། བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་ཐམས་ཅད་  
ཀྱི་བསམ་པའི་རྗེས་སུ་སོང་བའི་ཏིང་ངེ་འཛིན་རབ་ཏུ་རྙེད་པར་བྱ་བའི་ཕྱིར་བརྩོན་པར་བྱའོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་དེས་དེ་བཞིན་གཤེགས་  
  
  
དག་བསྒྲགས་མ་ཐག་ཏུ་སྨོན་ལམ་དེ་དག་ཐམས་ཅད་བཏབ་བོ། །དེ་ནས་བཅོམ་ལྡན་འདས་དེས་དེའི་སངས་རྒྱས་ཀྱི་ཞིང་ཡོན་ཏན་  
བསམ་གྱིས་མི་ཁྱབ་པ་དང་ལྡན་པར་འགྱུར་རོ། །ཞེས་ལུང་བསྟན་ཏོ། །འཇམ་དཔལ། འདི་ཇི་སྙམ་དུ་སེམས། དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་ཞེས་  
བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་བྲམ་  
ཟེའི་རིགས་ཤིང་སཱ་ལ་ཆེན་པོ་ལྟ་བུ་དབང་པོས་བྱིན་ཞེས་བྱ་བར་གྱུར་ཏེ། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་སངས་རྒྱས་ཀྱི་ཞིང་ཡོན་ཏན་དེ་སྙེད་དང་ལྡན་ནོ། །དེ་ལྟ་བས་ན་  
འཇམ་དཔལ། བྱང་ཆུབ་སེམས་དཔའ་སེམས་དཔའ་ཆེན་པོས་ཇི་ལྟར་སྨོན་པའི་སྨོན་ལམ་དེ་དག་ལ་བསླབ་པར་བྱའོ། །ཇི་ལྟར་སྨོན་པའི་སྨོན་ལམ་ལ་བསླབ་ན། བྱང་ཆུབ་སེམས་དཔའ་སེམས་  
དཔའ་ཆེན་པོ་ཐབས་མཁས་པ་དང་ལྡན་པས་སེམས་ཅན་ཁྲག་ཁྲིག་དཔག་ཏུ་མེད་པ་ཡོངས་སུ་སྨིན་པར་བྱེད་དོ། །དེའི་ཚེའི་ཚད་དཔག་ཏུ་མེད་པ་འཛིན་ཏེ། སེམས་ཅན་ཁྲག་ཁྲིག་དཔག་ཏུ་  
མེད་པའང་ཚེའི་ཚད་དཔག་ཏུ་མེད་པ་འཛིན་དུ་འཇུག་གོ་འཇམ་དཔལ་སྔོན་བྱུང་བ་འདས་པའི་དུས་ན་བསྐལ་པ་དཔག་ཏུ་མེད། གྲངས་མེད་བསམ་གྱིས་མི་ཁྱབ། མཚུངས་པ་མེད། གཞལ་  
  
  
༄༅། །དུ་མེད༑ ཚད་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་དགེ་བ་འབྱུང་བ་ཞེས་བྱ་བའི་བསྐལ་པ་བྱུང་སྟེ། དགེ་བ་འབྱུང་བའི་བསྐལ་པ་དེ་ལ་དེ་བཞིན་  
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་  
མེད་པ༑ ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སྤོས་མཆོག་རྒྱལ་པོ་ཞེས་བྱ་བ་འཇིག་རྟེན་དུ་བྱུང་སྟེ། འཇམ་དཔལ། དེ་བཞིན་གཤེགས་པ་དགྲ་བཅོམ་པ་  
ཡང་དག་པར་རྫོགས་པའི་སངས་རྒྱས་སྤོས་མཆོག་རྒྱལ་པོ་དེའི་སངས་རྒྱས་ཀྱི་ཞིང་དེར་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་ཞེས་བྱ་བ་ཞིག་བྱུང་ངོ། །བྲམ་ཟེའི་  
རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་དེ་དེ་བཞིན་གཤེགས་པ་སྤོས་མཆོག་རྒྱལ་པོ་དེ་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་དེ་བཞིན་གཤེགས་པ་སྤོས་  
མཆོག་རྒྱལ་པོའི་ཞབས་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་དེས་དེ་བཞིན་  
གཤེགས་པ་སྤོས་མཆོག་རྒྱལ་པོ་དེ་ལ་འདི་སྐད་ཅེས་གསོལ་ཏོ། །ཐབས་མཁས་པ་དང་ལྡན་པ་ཐབས་མཁས་པ་དང་ལྡན་པ་ཞེས་བགྱི་བ་བཅོམ་ལྡན་འདས། ཇི་ཙམ་གྱིས་ན། བྱང་  
  
  
པ་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་དེ་བཞིན་གཤེགས་པ་སྤོས་མཆོག་རྒྱལ་པོས་བྲམ་ཟེའི་  
རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་དེ་ལ་འདི་སྐད་ཅེས་བཀའ་སྩལ་ཏོ། །ཙནྡན་གྱི་སྙིང་པོ། །ནམ་བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཅན་ཐམས་ཅད་ཀྱི་  
བསམ་པ་ལ་ཞུགས་ཏེ། བསམ་པ་ལ་ཞུགས་ནས་སོ་སོ་ཅི་རིགས་པར་ཆོས་སྟོན་པ་དེ་ཙམ་གྱིས་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མཁས་པ་དང་ལྡན་པ་ཡིན་ནོ། །དེ་ཐབས་  
མཁས་པ་དེ་དང་ལྡན་པས་མོས་པ་ཇི་ལྟ་བ་བཞིན་དུ་སེམས་ཅན་རྣམས་ལ་མཐུན་པར་ཆོས་སྟོན་པར་བྱེད་དོ། །དེ་ཐབས་ལ་མཁས་པ་དེ་ལྟ་བུ་དང་ལྡན་པས་ན། སངས་རྒྱས་ཀྱི་ཞིང་ཡོངས་  
སུ་སྦྱོང་བ་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་བསྐལ་པ་བརྗོད་དུ་མེད་པར་ཡང་བརྩོན་པ་མི་འདོར་རོ། །དེ་ཐབས་མཁས་པས་ཡོངས་སུ་ཟིན་པའི་ཤེས་རབ་ཀྱི་ཕ་རོལ་ཏུ་ཕྱིན་  
པ་སྤྱོད་པ་ན་ནམ་ཡང་ཐབས་མཁས་པ་དང་བྲལ་བའི་སེམས་མི་སྐྱེད་དོ། །མྱུར་དུ་སངས་རྒྱས་ཀྱི་ཞིང་བརྗོད་དུ་མེད་པའང་ཡོངས་སུ་སྦྱོང་ངོ། །དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་  
ཙནྡན་གྱི་སྙིང་པོ་དེ་བཅོམ་ལྡན་འདས་དེ་བཞིན་གཤེགས་པ་སྤོས་མཆོག་རྒྱལ་པོ་དེས་ཐབས་ལ་མཁས་པ་དང། ཤེས་རབ་ཀྱི་ཕ་རོལ་ཏུ་ཕྱིན་པ་བསྟན་མ་ཐག་ཏུ་ཇི་ལྟར་བསྟན་པ་བཞིན་  
  
  
༄༅། །རབ་ཏུ་བསྒྲུབས་སོ། །ཇི་ལྟར་བསྟན་པ་བཞིན་རབ་ཏུ་བསྒྲུབས་པས་ན། སེམས་ཅན་རྣམས་ཀྱི་བསམ་པ་ལ་འཇུག་པ་ཤེས་པ་རབ་ཏུ་ཐོབ་པར་གྱུར་ཏོ། །དེ་ཐབས་ལ་  
མཁས་པ་དེ་དང་ལྡན་པས་སངས་རྒྱས་ཀྱི་ཞིང་ཡོངས་སུ་སྦྱང་བ་དང། སེམས་ཅན་ཡོངས་སུ་སྨིན་པར་བྱ་བའི་ཕྱིར་བསྐལ་པ་བརྗོད་དུ་མེད་པར་ཡང་བརྩོན་པ་མ་བོར་རོ། །དེས་ཐབས་ལ་  
མཁས་པས་ཡོངས་སུ་ཟིན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་ན་བསྐལ་པ་བརྗོད་དུ་མེད་པར་ནམ་ཡང་ཐབས་ལ་མཁས་པ་དང་བྲལ་བའི་སེམས་མ་སྐྱེས་སོ། །སེམས་བསྐྱེད་པ་  
དེས་ཕྱོགས་བཅུའི་འཇིག་རྟེན་གྱི་ཁམས་ན་སངས་རྒྱས་ཀྱི་ཞིང་ཁྲག་ཁྲིག་བརྗོད་དུ་མེད་པ་རྣམས་ཡོངས་སུ་སྦྱངས་སོ། །སངས་རྒྱས་ཀྱི་ཞིང་རེ་རེར་ཡང་སེམས་ཅན་དཀྲིགས་ཕྲག་ཁྲག་  
ཁྲིག་བརྗོད་དུ་མེད་པ་ཡོངས་སུ་སྨིན་པར་བྱས་སོ། །སངས་རྒྱས་ཀྱི་ཞིང་རེ་རེར་ཡང་སེམས་ཅན་ཁྲག་ཁྲིག་ཚད་མེད་པ་རྣམས་ཟབ་མོའི་ཆོས་ཀྱི་བཟོད་པ་ལ་རབ་ཏུ་བཀོད་དོ། །འཇམ་དཔལ་  
དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་ཀྱིས་དེ་ལྟར་མི་བལྟའོ། །དེ་  
ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེའི་ཚེ་དེའི་དུས་ན་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཙནྡན་གྱི་སྙིང་པོ་ཞེས་བྱ་བར་གྱུར་ཏེ། །འཇམ་དཔལ། དེ་ལྟ་བས་  
  
  
བྱང་ཆུབ་སེམས་དཔའ་སེམས་དཔའ་ཆེན་པོས་སེམས་ཀྱི་མཚན་མ་ལ་ངེས་པར་རྟོག་པའི་བཟོད་པ་ལ་བརྩོན་པར་བྱའོ། །བམ་པོ་དྲུག་པ། འཇམ་དཔལ། སྔོན་བྱུང་བ་འདས་  
པའི་དུས་ན་བསྐལ་པ་ཚད་མེད། གྲངས་མེད། བསམ་གྱིས་མི་ཁྱབ་མཚུངས་པ་མེད། གཞལ་དུ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དགྲ་  
བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་  
རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཡེ་ཤེས་འབྱུང་གནས་ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་ཡེ་ཤེས་འབྱུང་གནས་དེའི་སངས་རྒྱས་ཀྱི་ཞིང་དུ་བྱང་ཆུབ་  
སེམས་དཔའ་སེམས་དཔའ་ཆེན་པོ་ཤེས་རབ་བླ་མ་ཞེས་བྱ་བ་བྱུང་སྟེ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་བླ་མས་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་  
འབྱུང་གནས་དེ་ལ་ཞུས་ནས་སེམས་ཅན་ཡོངས་སུ་སྨིན་པར་བྱ་བའི་ཕྱིར་ཡུལ་རྒྱུ་ཞིང་སོང་ངོ། །དེ་ཡུལ་རྒྱུ་ཞིང་སོང་ནས་སངས་རྒྱས་ཀྱི་ཞིང་བརྗོད་དུ་མེད་པ་ཡོངས་སུ་སྦྱངས་ཏེ་སངས་རྒྱས་ཀྱི་  
ཞིང་རེ་རེར་ཡང་སེམས་ཅན་བྱེ་བ་ཁྲག་ཁྲིག་བརྗོད་དུ་མེད་པ་རྣམས་བླ་ན་མེད་པའི་ཆོས་ལ་ངེས་པར་སེམས་པའི་བརྗོད་པར་ཡོངས་སུ་སྨིན་པར་བྱས་ནས་དེས་སྨོན་ལམ་འདི་སྐད་བཏབ་བོ། །  
  
  
༄༅། །བདག་སངས་རྒྱས་ཀྱི་ཞིང་གང་དུ་སྐྱེས་པ་དེར་སེམས་ཅན་རྣམས་ཀྱིས་སངས་རྒྱས་བྱུང་བ་ཤེས་པར་ཤོག་ཅིག་བདག་སངས་རྒྱས་ཀྱི་ཞིང་གང་དུ་སྐྱེས་པར་སེམས་  
ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་དང། ལྷ་མ་ཡིན་གྱི་རིས་དང། མི་ཁོམ་པ་ཐམས་ཅད་ཆད་པར་ཤོག་ཅིག་ཅེས་དེས་སྨོན་ལམ་བཏབ་པ་ཡོངས་སུ་  
རྫོགས་པར་གྱུར་ཏེ། འཇམ་དཔལ། བྱང་ཆུབ་སེམས་དཔའ་ཤེས་རབ་བླ་མ་དེ་བྱང་ཆུབ་སེམས་དཔའི་སྤྱད་པ་སྤྱོད་ཅིང་སངས་རྒྱས་ཀྱི་ཞིང་གང་དུ་སྐྱེས་པ་དེར་སེམས་ཅན་རྣམས་ཀྱིས་སངས་  
རྒྱས་བྱུང་བར་ཤེས་ཤིང་སེམས་ཅན་དམྱལ་བ་དང། དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་དང། ལྷ་མ་ཡིན་གྱི་རིས་དང། མི་ཁོམ་པ་ཐམས་ཅད་ཡོངས་སུ་ཆད་པར་གྱུར་ཏོ། །  
ཆད་པར་གྱུར་ནས་ཀྱང་སངས་རྒྱས་ཀྱི་ཞིང་དེར་སླར་མ་བྱུང་ངོ། །དེས་ཡང་སྨོན་ལམ་འདི་སྐད་དུ་བཏབ་སྟེ། གང་བདག་གིས་བྱང་ཆུབ་སེམས་དཔའི་སྤྱད་པ་སྤྱོད་པ་ན་སའི་ཕྱོགས་སུ་རྐང་པའི་  
མཐིལ་གྱིས་རེག་པར་གྱུར་པ་དེ་དག་བསྐལ་པ་བརྗེས་ཀྱི་བར་དུ་མཆོད་རྟེན་དུ་གྱུར་པར་ཤོག་ཅིག་སེམས་ཅན་གང་གིས་མཆོད་རྟེན་དེའི་གནས་མཐོང་ཡང་རུང། ཐོས་ཀྱང་རུང། དེར་སོང་  
ཡང་རུང། དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཅིག་མཆོད་རྟེན་གྱི་གནས་དེ་ཇི་སྲིད་དུ་འདུག་པ་དེའི་བར་དུ་སངས་རྒྱས་ཀྱི་ཞིང་  
  
  
མཆོད་རྟེན་གྱི་གནས་ཇི་སྲིད་དུ་འདུག་པ་དེ་སྲིད་དུ་སངས་རྒྱས་ཀྱི་ཞིང་དེ་ན་སེམས་ཅན་རྣམས་དམ་པའི་ཆོས་ཉན་པ་རྒྱུན་མི་ཆད་པར་ཤོག་ཅིག་སེམས་  
ཅན་གང་གིས་བདག་གི་མིང་ཐོས་པ་དེ་དག་ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ཅིག་ཅེས་བྱས་ནས་དེའི་སྨོན་ལམ་དེ་ཡོངས་སུ་རྫོགས་  
པར་གྱུར་ཏེ། དེ་སྤྱོད་པ་ལ་ཞུགས་པས་སངས་རྒྱས་ཀྱི་ཞིང་དེ་འདྲ་བར་ཀུན་འཛིན་ཅིང་ཡོངས་སུ་སྦྱངས་སོ། །སངས་རྒྱས་བྱེ་བ་ཕྲག་བཅོ་བརྒྱད་ཀྱི་སྨོན་ལམ་ཇི་ལྟ་བུ་ཇི་སྙེད་པ་དེ་དག་ཐམས་ཅད་ཀྱང་  
དེས་བཟུང་ངེ། །སངས་རྒྱས་བྱེ་བ་ཕྲག་བཅོ་བརྒྱད་ཀྱི་ཚེའི་ཚད་ཇི་སྲིད་པ་དེ་དག་ཐམས་ཅད་ཀྱང་དེས་ཡོངས་སུ་བཟུང་ངོ་།སངས་རྒྱས་བྱེ་བ་ཕྲག་བཅོ་བརྒྱད་ཀྱི་ཉན་ཐོས་འདུས་པ་ཇི་སྙེད་པ་དེ་སྙེད་ཀྱི་  
ཉན་ཐོས་འདུས་པའང་དེས་ཡོངས་སུ་བཟུང་ངོ། །སངས་རྒྱས་བྱེ་བ་ཕྲག་བཅོ་བརྒྱད་ཀྱི་བྱང་ཆུབ་སེམས་དཔའི་ཚོགས་ཇི་སྙེད་པ་དེ་སྙེད་ཀྱི་བྱང་ཆུབ་སེམས་དཔའི་ཚོགས་ཀྱང་དེས་ཡོངས་སུ་བསྡུས་སོ། །  
སངས་རྒྱས་བྱེ་བ་ཕྲག་བཅོ་བརྒྱད་དེ་དག་གི་སངས་རྒྱས་ཀྱི་ཞིང་གི་ཕུན་སུམ་ཚོགས་པ་ཇི་སྙེད་པ་དེ་དག་ཐམས་ཅད་ཀྱང་དེས་ཡོངས་སུ་བཟུང་ངོ། །དེས་སངས་རྒྱས་ཀྱི་ཞིང་བྱེ་བ་ཁྲག་ཁྲིག་བརྗོད་དུ་མེད་  
པ་ཡོངས་སུ་སྦྱངས་ནས་དེ་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་འབྱུང་གནས་དེ་ག་ལ་བ་དེར་སོང་སྟེ་ཕྱིན་ནས་དེ་བཞིན་གཤེགས་པ་ཡེ་ཤེས་འབྱུང་གནས་དེའི་ཞབས་ལ་མགོ་  
  
  
༄༅། །བོས་ཕྱག་བཙལ་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་བྱང་ཆུབ་སེམས་དཔའ་ཤེས་རབ་བླ་མས་དེ་བཞིན་གཤེགས་པ་ཡེ་ཤེས་འབྱུང་གནས་དེ་  
ལ་འདི་སྐད་ཅེས་གསོལ་ཏོ། །གང་བཅོམ་ལྡན་འདས་ཀྱི་སྲས་རྣམས་ཡབ་ལས་སྐྱེས་པ་དེ་དག་སྤུན་ལགས་ཏེ། བཅོམ་ལྡན་འདས། བདག་གི་ནུ་བོ་དེ་དག་ལ་དེ་བཞིན་གཤེགས་པས་ཅི་  
ནས་ཀྱང་བྱང་ཆུབ་སེམས་དཔའ་དག་སྐྱེ་བོ་མང་པོ་ལ་སྨན་པར་འཇུག་པ་དེ་ལྟ་བུའི་ཆོས་བཤད་དུ་གསོལ། དེ་སྐད་ཅེས་གསོལ་བ་དང་དེ་བཞིན་གཤེགས་པ་ཡེ་ཤེས་འབྱུང་གནས་  
དེས་བྱང་ཆུབ་སེམས་དཔའ་ཤེས་རབ་བླ་མ་དེ་ལ་འདི་སྐད་ཅེས་བཀའ་སྩལ་ཏོ། །ཤེས་རབ་བླ་མ། ཁྱོད་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཞུགས་ཏེ་བླ་ན་མེད་པ་ཡང་དག་པར་རྫོགས་པའི་  
བྱང་ཆུབ་མངོན་པར་རྫོགས་པར་སངས་མ་རྒྱས་ཀྱང་སངས་རྒྱས་ཀྱི་བྱ་བ་བྱེད་པ་ལེགས་སོ། །ལེགས་སོ། །དེ་ནས་བཅོམ་ལྡན་འདས་དེ་བཞིན་གཤེགས་པ་ཡེ་ཤེས་འབྱུང་གནས་ཀྱིས་  
དགེ་སློང་གི་དགེ་འདུན་ལ་འདི་སྐད་ཅེས་བཀའ་སྩལ་ཏོ། །དགེ་སློང་དག་བྱང་ཆུབ་སེམས་དཔའ་ཤེས་རབ་བླ་མས་ཇི་ལྟ་བུར་ལས་བྱས་པ་ལ་ལྟོས། དགེ་སློང། བྱང་ཆུབ་སེམས་  
དཔའ་ཤེས་རབ་བླ་མས་སེམས་ཅན་ཇི་སྙེད་སྨིན་པར་བྱས་པ་ནི་རྩིས་མཁན་ནམ། རྩིས་མཁན་གྱི་སློབ་མས་བསྐལ་པར་ཡང་རུང་བསྐལ་པ་བརྒྱར་ཡང་རུང། བསྐལ་པ་ཁྲག་ཁྲིག་  
  
  
དེ་དག་གིས་རྩི་བར་མི་ནུས་སོ། །འཇམ་དཔལ། དེ་ན་བྱང་ཆུབ་སེམས་དཔའ་ཤེས་རབ་བླ་མ་དེས་སེམས་ཅན་ཚད་མེད་པ་ཉན་ཐོས་ཀྱི་མྱ་ངན་ལས་འདའ་བས་ཡོངས་སུ་མྱ་ངན་  
ལས་འདས་སོ། །དེ་ཉིས་འགྱུར་གྱི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་རབ་ཏུ་བཀོད་དོ། །བྱང་ཆུབ་སེམས་དཔའ་དེ་དག་  
ཐམས་ཅད་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཚད་མེད་པའི་སེམས་ཅན་རྣམས་ཡོངས་སུ་མྱ་ངན་ལས་བཟླས་ཏེ་ཡོངས་སུ་མྱ་ངན་ལས་  
འདས་སོ། །དེ་ལྟ་བུར་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་བླ་མ་དེས་སེམས་ཅན་རྣམས་ཡོངས་སུ་མྱ་ངན་ལས་བཟླས་སོ་།སེམས་ཅན་ཤིན་ཏུ་མང་པོ་བྱང་ཆུབ་ལ་རབ་ཏུ་  
བཀོད་དོ། །འཇམ་དཔལ། འདི་ཇི་སྙམ་དུ་སེམས། དེའི་ཚེ་དེའི་དུས་ན་བྱང་ཆུབ་སེམས་དཔའ་ཤེས་རབ་བླ་མ་ཞེས་བྱ་བར་གྱུར་པ་དེ་གཞན་ཞིག་ཡིན་པ་སྙམ་དུ་འཛིན་ན། འཇམ་དཔལ། ཁྱོད་  
ཀྱིས་དེ་ལྟར་མི་བལྟའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དོན་ཐམས་ཅད་གྲུབ་པ་དེ་དེའི་ཚེ་དེའི་དུས་ན་བྱང་ཆུབ་སེམས་དཔའ་ཤེས་རབ་བླ་མ་ཞེས་བྱ་བར་གྱུར་ཏོ། །འཇམ་དཔལ། དེ་  
ལྟར་དེ་བཞིན་གཤེགས་པ་དོན་ཐམས་ཅད་གྲུབ་པ་དེ་སྔོན་བྱང་ཆུབ་སེམས་དཔའི་སྤྱད་པ་སྤྱོད་པ་ན་སྒྲིབ་པ་མེད་པའི་སངས་རྒྱས་ཀྱི་རྣམ་པར་ཐར་པ་ལ་གནས་པས་ཐབས་མཁས་པ་དང་ལྡན་པར་  
  
  
༄༅། །གྱུར་ཏོ། །དེ་ལྟ་བས་ན། འཇམ་དཔལ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་ཐབས་མཁས་པ་དང་ལྡན་པར་བྱའོ། །ཐབས་མཁས་པ་ཡོངས་  
སུ་རྫོགས་པར་བྱ་བའི་ཕྱིར་བྱང་ཆུབ་སེམས་དཔའ་ལ་ཆོས་ཐམས་ཅད་ལ་དབང་དང་ལྡན་པའི་ཏིང་ངེ་འཛིན་བཤད་པར་བྱའོ། །ཆོས་ཐམས་ཅད་ལ་དབང་དང་ལྡན་པའི་ཏིང་ངེ་འཛིན་ལ་  
རབ་ཏུ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་བསྐྱེད་པ་གཅིག་གིས་ཀྱང་སངས་རྒྱས་ཀྱི་ཞིང་བརྗོད་དུ་མེད་པར་སངས་རྒྱས་བཅོམ་ལྡན་འདས་རྣམས་ལ་བསྙེན་  
བཀུར་བྱས་ནས་དེ་དག་ཀུན་ཏུ་སྤྱད་པ་སྤྱོད་པ་ནི། འཇམ་དཔལ། འདི་ལྟ་སྟེ། དཔེར་ན། མཚོ་ཆུས་གང་ནས་འགགས་པ་མེད་ཅིང་ཆུ་འབབ་པ་ནི། ས་གང་ལོགས་སུ་གཞོལ་བ་དེར་འབབ་  
བོ༑ ༑དེ་བཞིན་དུ་ཆོས་ཐམས་ཅད་ལ་དབང་དང་ལྡན་པའི་ཏིང་ངེ་འཛིན་ལ་རབ་ཏུ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཡང་ག་ལས་གར་བལྟས་པ་དེ་དང་དེར་སངས་  
རྒྱས་ཀྱི་ཆོས་རྣམས་ཀྱིས་བརླན་པར་བྱེད་དེ། དེ་ལྟར་ན། བྱང་ཆུབ་སེམས་དཔའ་དེ་སངས་རྒྱས་ཀྱི་ཆོས་ཐམས་ཅད་ལ་དམིགས་པ་ཡིན་ནོ། །དེ་ནས་འཇམ་དཔལ་གཞོན་ནུར་གྱུར་པས་བཅོམ་  
ལྡན་འདས་ལ་ཚིགས་སུ་བཅད་པ་དག་གིས་མངོན་པར་བསྟོད་དོ། །བཅོམ་ལྡན་ཆོས་རྣམས་གཉིས་མ་མཆིས། །ཆོས་རྣམས་བྱེ་བྲག་མཆིས་མ་ལགས། །དེ་ནི་ཆོས་ཀྱི་མཚན་ཉིད་དེ། །  
  
  
།ནམ་མཁའ་ཇི་ལྟར་ནམ་མཁའ་ཡིས། །དཔེར་བགྱིར་རུང་བ་མ་ལགས་ཏེ། །ཆོས་ཀྱི་དཔེར་ཡང་དེ་བཞིན་དུ། །རྣམ་པ་ཐམས་ཅད་བགྱིར་མི་རུང། །  
ཆོས་ལ་ཆོས་ཀྱིས་མཐོང་མ་མཆིས། །ཆོས་ཀྱི་ཆོས་རྣམས་མི་རིག་སྟེ། །ཤེས་པ་པོ་དང་ཆོས་རྣམས་ཀྱང། །གཉིས་ཀ་འདི་ནི་ཡོངས་མ་མཆིས། །སངས་རྒྱས་ཆོས་དང་སངས་རྒྱས་སུ། །  
མི་མཁས་གང་དག་རྣམ་པར་རིག་དེ་དག་སངས་རྒྱས་དེ་བཞིན་དུ་།སངས་རྒྱས་ཆོས་རྣམས་མི་རིག་ལགས། །སངས་རྒྱས་ཆོས་དང་སངས་རྒྱས་ཞེས། །དེ་ནི་བྱིས་པའི་སྤྱོད་ཡུལ་ཏེ། །  
སངས་རྒྱས་ཆོས་དང་སངས་རྒྱས་ནི། །སུས་ཀྱང་རྟོགས་པར་རྔོ་མི་ཐོགས། །ཇི་ལྟར་ཚིག་གིས་བརྗོད་པ་ལྟར། །ཆོས་འདི་དག་ལ་གདགས་མ་མཆིས། །ཆེས་དེ་གདགས་པ་མ་ལགས་ཏེ། །  
བདག་དང་འདྲ་བར་རྟོགས་པར་བགྱི། །བདག་ནི་གདགས་སུ་མ་མཆིས་ཏེ་།འོན་ཀྱང་བདག་ཅེས་སྨྲ་བ་བཞིན། །ཆོས་རྣམས་ལ་ནི་བཏགས་པ་ཡང། །བདག་དང་འདྲ་བར་རྟོགས་པར་བགྱི། །  
བདག་ནི་བཏགས་པར་མ་མཆིས་ཏེ། །འོན་ཀྱང་བདག་ཅེས་སྨྲ་བ་བཞིན་།ཆོས་རྣམས་བཏགས་པ་མ་མཆིས་པར། །མཁས་པ་རྣམས་ཀྱིས་རྟག་ཏུ་རྟོགས། །ཇི་ལྟར་ནམ་མཁའི་རི་མོ་ནི། །མ་བྱུང་  
འབྱུང་བར་མི་འགྱུར་ཏེ། །དེ་བཞིན་ཆོས་རྣམས་གདགས་པ་ཡང། །མ་བྱུང་འབྱུང་བར་མི་འགྱུར་ལགས། །རྫས་མ་ལགས་པའི་འདོགས་པ་ཡིས་།མི་གང་འདི་ལ་འདོགས་པ་ནི། །མཛངས་  
  
  
༄༅། །པ་རྣམས་ཀྱིས་མི་བསྔགས་ཏེ། །དེ་ནི་མཁས་པས་དཔྱ་བ་ལགས། །འདོགས་པ་དེ་བཞིན་ཆོས་རྣམས་ལ། །མི་གང་འདི་ལ་འདོགས་པ་ནི། །མཛངས་པ་རྣམས་ཀྱིས་  
མི་བསྔགས་ཏེ། །མཁས་པས་དེ་ནི་དཔྱ་བ་ལགས། །འགྲོ་བ་མ་མཆིས་འགྲོ་བའི་སྒྲས། །སངས་རྒྱས་རྣམས་ཀྱིས་བསྟན་པ་ནི། །ནམ་མཁའི་རི་མོ་བྲིས་པ་ལྟར། །དེ་བཞིན་ཆོས་རྣམས་རྟོགས་  
པར་བགྱི། །བར་སྣང་བྱ་རྗེས་ཇི་བཞིན་དུ། །འགྲོ་དེ་ངེས་པར་མ་མཆིས་ལགས། །སྦལ་པའི་སྤུ་ཡི་ལ་བ་ལྟར། །དེ་བཞིན་ཞི་བའི་ཆོས་ཉིད་བལྟ། །བཞིན་གྱི་གཟུགས་བརྙན་མེ་ལོང་ལ། །རང་  
བཞིན་སྟོན་པར་མཁས་པས་བཤད། །དཀྱིལ་འཁོར་དེ་ན་བཞིན་གཟུགས་ལྟར། །དེ་བཞིན་ཆོས་རྣམས་ཐམས་ཅད་བལྟ། །ཇི་ལྟར་མི་དག་རི་ཡི་བར་མཆིས་ཏེ། །སྐད་ཕྱུང་ནས་ནི་བྲག་ཕུག་སྒྲ་  
ཡང་གྲག་བྲག་ཅ་དེ་ལ་བྱེད་པ་མ་མཆིས་ལྟར། །དེ་བཞིན་ཆོས་ལ་བྱེད་པ་སུ་མ་མཆིས། །ཆོས་འདི་དག་ནི་རྒྱལ་པས་དེ་ལྟར་བསྟན་།མཆིས་པ་མ་ལགས་འདི་ལ་བྱེད་མ་མཆིས། །རང་བྱུང་འདི་  
དག་རྟོགས་ནས་རབ་བསྟན་ཏེ། །དེ་བཞིན་གཤེགས་པས་ཤིན་ཏུ་ངོ་མཚར་མཛད། །རྒྱལ་བས་བསྟན་པའི་ཆོས་རྣམས་གང་རྟོགས་པ། །མི་ཡི་འདྲེན་པ་དེ་དག་ངོ་མཚར་ཏེ། །མིག་དང་ལྡན་  
པས་བསྟན་ནས་ལོང་བ་གང། །གཟུགས་རྣམས་མཐོང་བ་བཞིན་དུ་ངོ་མཚར་ལགས། །ལོང་བ་གཞན་གྱིས་བསྟན་པའི་གཟུགས་རྣམས་ལ་།མཐོང་བར་གྱུར་ན་དེ་ནི་ངོ་མཚར་ཏེ། །དེ་བཞིན་  
  
  
།གང་དག་དད་པར་གྱུར་པ་ངོ་མཚར་ལགས། །ཆོས་རྣམས་བསྟན་པ་དག་ཀྱང་དེ་བཞིན་དུ་།ཐར་པར་འཚལ་བས་རབ་ཏུ་རྟོགས་པར་བགྱི། །གང་དག་ཆོས་རྣམས་  
རིག་པར་མི་འགྱུར་བ། །དེ་དག་གིས་ནི་དེ་བཞིན་གཤེགས་པ་མཐོང་།དེ་ནས་འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ཀྱི་སྤྱན་སྔར་ཚིགས་སུ་བཅད་པ་དེ་དག་སྨྲས་ནས་བཅོམ་ལྡན་འདས་ལ་འདི་སྐད་ཅེས་  
གསོལ་ཏོ། །བཅོམ་ལྡན་འདས། བྱིས་པ་སོ་སོའི་སྐྱེ་བོ་གང་ཆོས་ཐམས་ཅད་ངོ་བོ་ཉིད་མ་མཆིས་པར་སྟོན་པ་དང། ཆོས་ཐམས་ཅད་ངོ་བོ་ཉིད་མ་མཆིས་པར་སྨྲ་བ་དེ་དག་ནི། བཅོམ་ལྡན་འདས་ཀྱི་ལྡེམ་པོའི་ངག་  
མ་འཚལ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། ཆོས་རྣམས་ནི། །ཐོག་མ་ནས་དམིགས་སུ་མ་མཆིས་ན། ངོ་བོ་ཉིད་མ་མཆིས་པར་བསྟན་དུ་ག་ལ་མཆིས། བཅོམ་ལྡན་འདས་  
ཆོས་གང་དམིགས་སུ་མ་མཆིས་པ་དེ་དག་ནི། གང་ཡང་བགྲང་བར་མ་བགྱིས་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། ཆོས་ཐམས་ཅད་ནི། ནམ་མཁའ་དང་མཚུངས་ཏེ། གཉིས་  
སུ་མ་མཆིས་ཤིང་གཉིས་སུ་དབྱེར་མ་མཆིས་ལགས་སོ། །བཅོམ་ལྡན་འདས། གཟུགས་ཞེས་བགྱི་བ་འདི་ནི། གཉིས་སུ་མ་མཆིས་པ་ལ་བགྲང་བར་བགྱིས་པ་ལགས་སོ། །དེ་ཅིའི་སླད་དུ་  
ཞེ་ན༑ བཅོམ་ལྡན་འདས། གཟུགས་ནི། ནམ་མཁའ་དང་མཚུངས་ཏེ་གཉིས་སུ་མ་མཆིས་ཤིང་གཉིས་སུ་དབྱེར་མ་མཆིས་པ་ལགས་སོ། །བཅོམ་ལྡན་འདས། དཔེར་བགྱི་ན། ནམ་  
  
  
༄༅། །མཁའ་ལ་གཉིས་སུ་མི་དམིགས་པ་དེ་བཞིན་དུ་གཟུགས་ལ་ཡང་གཉིས་སུ་མི་དམིགས་ལགས་སོ། །བཅོམ་ལྡན་འདས། དེ་བཞིན་དུ་ཚོར་བ་དང། འདུ་ཤེས་དང་  
འདུ་བྱེད་དང། རྣམ་པར་ཤེས་པའང་གཉིས་སུ་མ་མཆིས་ཏེ། གཉིས་སུ་དབྱེར་མ་མཆིས་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། རྣམ་པར་ཤེས་པ་ནི། ནམ་མཁའ་དང་  
མཚུངས་ཏེ། བཅོམ་ལྡན་འདས། གཟུགས་གང་ལགས་པ་དང། རྣམ་པར་ཤེས་པ་གང་ལགས་པ་དང། གཉིས་སུ་མ་མཆིས་པ་གང་ལགས་པ་དང། འདུས་མ་བྱས་པ་གང་ལགས་  
པ་ནི༑ གཉིས་སུ་མ་མཆིས་ཏེ། གཉིས་སུ་དབྱེར་མ་མཆིས་པ་ལགས་སོ་།བཅོམ་ལྡན་འདས། ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་གང་ལགས་པ་དང་  
གཉིས་སུ་མ་མཆིས་པ་དང། གཉིས་སུ་དབྱེར་མ་མཆིས་པ་གང་ལགས་པ་དང། བཅོམ་ལྡན་འདས། འདུས་བྱས་གང་ལགས་པ་དང། འདུས་མ་བྱས་གང་ལགས་པ་དེ་དག་ནི། གཉིས་  
སུ་མ་མཆིས་ཏེ། གཉིས་སུ་དབྱེར་མ་མཆིས་པ་ལགས་སོ། །འདི་ནི༑ འདུས་བྱས་སོ། །འདི་ནི། འདུས་མ་བྱས་སོ། །ཞེས་བགྱི་བ་དེ་ཡང་བཅོམ་ལྡན་འདས། གཉིས་སུ་མ་མཆིས་པ་ལ་  
བགྲང་བར་བགྱི་ལགས་སོ། །བཅོམ་ལྡན་འདས། སྒྲིབ་པ་མ་མཆིས་པའི་རྣམ་པར་ཐར་པ་འདི་ལ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དེ་གཉིས་སུ་མེད་པར་སྤྱོད་པ་  
  
  
བཅོམ་ལྡན་འདས། འདས་པའི་དགེ་བའི་རྩ་བ་གང་ལགས་པ་དང། མ་འོངས་པའི་དགེ་བའི་རྩ་བ་གང་ལགས་པ་དང། ད་ལྟར་བྱུང་བའི་དགེ་བའི་རྩ་བ་གང་ལགས་པ་དེ་ནི་  
གཉིས་སུ་མ་མཆིས་པའི་ཚིག་བླ་དྭགས་ལགས་སོ། །འདོད་པའི་ཁམས་དང་ལྡན་པ་གང་ལགས་པ་རྣམས་དང། གཟུགས་ཀྱི་ཁམས་དང་ལྡན་པ་གང་ལགས་པ་རྣམས་དང། གཟུགས་མ་  
མཆིས་པའི་ཁམས་དང་ལྡན་པ་གང་ལགས་པ་རྣམས་དང། མྱ་ངན་ལས་འདས་པའི་དབྱིངས་དང་ལྡན་པ་གང་ལགས་པའི་དགེ་བའི་རྩ་བ་དེ་དག་ཀྱང་གཉིས་སུ་མ་མཆིས་པའི་ཚིག་བླ་  
དྭགས་ལགས་སོ། །ཟག་པ་དང་བཅས་པའི་དགེ་བའི་རྩ་བ་གང་ལགས་པ་རྣམས་དང། ཟག་པ་མེད་པའི་དགེ་བའི་རྩ་བ་གང་ལགས་པ་དེ་དག་ཀྱང་གཉིས་སུ་མ་མཆིས་པའི་ཚིག་བླ་དྭགས་  
ལགས་སོ། །ཉན་ཐོས་ཀྱི་དགེ་བའི་རྩ་བ་གང་ལགས་པ་རྣམས་དང་རང་སངས་རྒྱས་ཀྱི་དགེ་བའི་རྩ་བ་གང་ལགས་པ་རྣམས་དང་སངས་རྒྱས་ཀྱི་དགེ་བའི་རྩ་བ་གང་ལགས་པ་དེ་དག་ནི་  
གཉིས་སུ་མ་མཆིས་ཤིང་གཉིས་སུ་དབྱེར་མ་མཆིས་ལགས་སོ། །དགེ་བའི་རྩ་བ་གང་ལགས་པ་དང། མི་དགེ་བའི་རྩ་བ་གང་ལགས་པ་དེ་ཡང་གཉིས་སུ་མ་མཆིས་ཏེ། གཉིས་སུ་དབྱེར་  
མ་མཆིས་ལགས་སོ། །འཁོར་བ་གང་ལགས་པ་དང། མྱ་ངན་ལས་འདས་པ་གང་ལགས་པ་དེ་དག་ཀྱང་གཉིས་སུ་མ་མཆིས་ཏེ། གཉིས་སུ་དབྱེར་མ་མཆིས་ལགས་སོ། །བཅོམ་ལྡན་  
  
  
༄༅། །འདས༑ དེ་ལྟར་གཉིས་སུ་མ་མཆིས་པའི་ཆོས་ཀྱི་ཚུལ་འདི་ལ་ནེམ་ནུར་མ་མཆིས་ཤིང་ཐེ་ཚོམ་མི་འཚལ་པ་དེ་ནི། གཉིས་སུ་མ་མཆིས་པ་སྤྱོད་པའི་བྱང་ཆུབ་  
སེམས་དཔའ་སེམས་དཔའ་ཆེན་པོ་ཞེས་བགྱིའོ། །དེ་ནས་འཇམ་དཔལ་གཞོན་ནུར་གྱུར་པས་དེའི་ཚེ་ཚིགས་སུ་བཅད་པ་འདི་དག་གསོལ་ཏོ། །གང་དག་རྒྱལ་བའི་མི་གཉིས་ཚུལ་  
རྟོགས་པ། །དེ་དག་ཐེ་ཚོམ་མ་མཆིས་བདེ་བར་གཤེགས། །དེ་དག་རྒ་ཤི་མ་མཆིས་གནས་མཐོང་སྟེ། །དེ་དག་རྒྱལ་བ་ཉན་ཐོས་བཅས་པ་མཆོད། །མི་གཉིས་བྱེ་བྲག་མ་  
མཆིས་ཆོས་ཉིད་དུ། །བདེ་བར་གཤེགས་པས་ཆོས་ཀུན་བསྟན་པ་མཛད་།གཞན་མ་ལགས་པའི་ཚིག་འདི་ཐོས་ནས་སུ། །མཁས་པ་རྣམས་ཀྱི་ཐེ་ཚོམ་མ་མཆིས་གྱུར། །གང་  
དག་སྐྱོན་བྲལ་ཞི་བར་རབ་ཞུགས་པ། །མཚུངས་པ་མེད་པར་བྱང་ཆུབ་རབ་ཏུ་བསྟན། །དེ་ནི་སྟོན་པའི་ཡུལ་ལ་རབ་ཞུགས་ཏེ། །དེ་དག་སྟོན་པའི་བཀའ་ལ་རབ་ཏུ་གནས། །གང་དག་  
འདི་ནི་གཟུགས་ཞེས་བྱ་ཞེས་བརྗོད། །ཚོར་བ་དང་ནི་འདུ་ཤེས་སེམས་པ་དག་དེ་ནི་འདུས་བྱས་རྣམ་ཤེས་དེ་སྐད་སྟོན། །དེ་དག་སྟོན་པའི་བཀའ་ལ་གནས་མ་ལགས། །གང་དག་དགེ་  
བ་རབ་ཏུ་བཟང་ཞེས་སམ། །དགེ་བ་མ་ཡིན་ཆོས་རྣམས་ངན་ཞེས་མཆི། །དེ་དག་སྟོན་པའི་བཀའ་ལ་མི་གནས་ཏེ། །དེ་དག་གཉིས་ལ་སྤྱོད་པའི་མི་ཞེས་བསྟན། །ཁམས་གསུམ་པ་ཞེས་  
  
  
།དེ་དག་ཐུབ་པའི་བསྟན་པ་བརྩོན་མ་བགྱིས། །དམ་པའི་དོན་དུ་ཁམས་གཅིག་མ་མཆིས་ན། །དེ་ལ་གསུམ་དུ་མཆིས་པར་ག་ལ་འགྱུར། །གང་དག་དེ་བཞིན་འདི་དག་འདུས་  
བྱས་ཏེ༑ ༑གཅིག་ཤོས་འདུས་མ་བྱས་ཞེས་རྣམ་གཉིས་སྨྲ། །དེ་དག་བདེ་གཤེགས་བསྟན་པའི་ཆོས་རྣམས་ལ། །ནན་ཏན་བགྱིད་པ་སྤྲོ་བའི་མི་མ་ལགས། །འདི་ནི་མི་གཉིས་ཆོས་ཞེས་གང་སྨྲ་  
བ༑ ༑དེ་དག་སྟོན་པའི་བཀའ་ལ་མི་གནས་ཏེ། །བདེ་བར་གཤེགས་པས་ཆོས་རྣམས་གང་བསྟན་པ། །དེ་ལ་གཉིས་དང་མི་གཉིས་ཆོས་མ་མཆིས། །གང་དག་བདེ་གཤེགས་བསྟན་ཅེས་སྨྲ་བགྱིད་  
པ༑ ༑སྟོན་དང་དེ་དག་དམིགས་སུ་མ་མཆིས་ཏེ། །གང་གིས་བསྟན་པ་དེ་ཡང་སྟོན་མ་མཆིས། །གང་ལ་བཤད་པ་དེ་ཡང་མཆིས་མ་ལགས་།གང་བསྟན་དེ་ཡང་དམིགས་སུ་མ་མཆིས་  
ལགས༑ ༑གང་ལ་རིག་བགྱི་དེ་ཡང་སྐྱེ་མ་མཆིས། །ཀུན་ཏུ་ཐམས་ཅད་ཅི་ཡང་དམིགས་མ་མཆིས། །རྒྱལ་བའི་སྲས་རྣམས་དེ་ལྟར་རྟོགས་པར་བགྱིད། །ཆོས་གང་བདེ་བར་གཤེགས་པ་སྟོན་  
པ་ཡང། །དེ་ལ་ཆོས་དེ་དམིགས་པར་མ་འགྱུར་ཏེ། །སྟོང་པ་སྟོང་ཉིད་ཅི་ཡང་ཡོང་མི་དམིགས། །མཚན་མེད་མཚན་མ་མེད་ཉིད་ཀྱང་དེ་བཞིན། །གང་དུ་སྨོན་པ་མེད་པར་བཤད་པ་ཡང། །དེ་ལ་སྨོན་  
པ་མེད་པ་མི་དམིགས་ལགས། །དེ་བཞིན་གྲོལ་དང་གྲོལ་བར་བགྱིད་མི་དམིགས། །བདེ་བར་གཤེགས་པས་དེ་འདྲའི་ཆོས་བསྟན་ཏེ། །བདེ་བར་གཤེགས་པས་དེ་འདྲའི་ཆོས་བསྟན་པ། །གང་  
  
  
༄༅། །དག་དེ་མ་རྟོགས་ནས་གཞན་རྟོགས་པ། །དེ་དག་སྐྱེ་བོ་རྟག་ཏུ་བཅིངས་ནས་སུ། །སྲིན་བུ་བརྒྱ་བགྱིད་དེ་བཞིན་གནོན་པ་བགྱིད། །གང་ཟག་དམ་པ་སྟོན་པ་ཐུགས་རྗེ་  
ཅན༑ ༑འཇིག་རྟེན་མགོན་པོ་སྲོག་ཆགས་ཕན་བཞེད་པས། །སྔོན་ཆད་དཀའ་བ་སྤྱད་པ་བརྒྱ་སྤྱད་དེ། །ཐུགས་རྗེ་རབ་ཏུ་བསྐྱེད་ནས་ཀུན་ཏུ་བྱུང། །གང་གིས་འགྲོ་བ་རྟོག་ལྡན་མགུ་བགྱིད་པ།།  
ལམ་མཆོག་དེ་ནི་དེ་ཡིས་རབ་ཏུ་བསྟན། །དགའ་སེམས་བདེ་གཤེགས་མཐུན་པའི་བརྟུལ་ཞུགས་ཅན། །དེ་དག་བདེ་གཤེགས་བསྟན་པའི་འགྲོ་བར་མཆིས། །འོང་དང་འགྲོ་བར་སྒྲ་  
ཡིས་བཤད་པ་ཡང། །དེ་ལ་འོང་བ་དམིགས་སུ་ཡོད་མ་མཆིས། །བདག་གིས་བསྟན་པ་དེ་ཡང་མི་དམིགས་ལ། །བདེ་བར་གཤེགས་པས་ཆོས་ཉིད་རབ་ཏུ་བསྟན། །ཞི་དང་ཞི་བ་གང་  
ནའང་ཡོད་མ་མཆིས། །རབ་ཏུ་མ་ཞི་དེ་ཡང་མཆིས་མ་ལགས། །ཞི་བའི་སྟོན་པའང་དེ་བཞིན་མ་མཆིས་ལགས། །ཞི་བ་གང་ལགས་དེ་ཡང་ཡོད་མི་དམིགས། །ཀུན་ནས་ཉོན་མོངས་  
གང་ནའང་མ་མཆིས་ཏེ། །ཀུན་ནས་ཉོན་མོངས་གྱུར་པའང་མཆིས་མ་ལགས། །ཤེས་ལྡན་གང་ལགས་དེ་ཡང་མ་མཆིས་ཏེ། །གང་གིས་བསྟན་པ་དེ་ཡང་མཆིས་མ་ལགས། །དེ་  
བཞིན་ཆོས་རྒྱལ་བ་ཡིས་ཤིན་ཏུ་བསྟན། །སྟོན་པ་དང་ནི་བརྗོད་པའང་མ་མཆིས་ཏེ། །མིང་དུ་བསྟན་པའང་དེ་བཞིན་མཆིས་མ་ལགས་།དེ་ལྟར་རྒྱལ་བའི་ཆོས་ཉིད་རྟོགས་པར་བགྱིད།།  
  
  
།འདྲེན་དང་འདྲེན་པ་ཞི་དང་ཞི་བགྱིད་པ། །ནམ་མཁའ་པར་སྣང་བྱ་ཡི་རྗེས་འདྲ་བར། །ཐུབ་པས་ཡང་དག་ཆོས་ཉིད་རབ་ཏུ་བསྟན། །དེ་བཞིན་ཆོས་  
ཉིད་ལ་ཡང་གང་རྟོག་པ། །དེས་ནི་དེ་བཞིན་གཤེགས་པ་ཡང་མཐོང་ཞིང། །དེ་ཡིས་མི་ཡི་གཙོ་བོ་བཀུར་སྟི་བགྱིས། །སངས་རྒྱས་ས་ལ་མཁས་ཤིང་རྣམ་པར་རྟོགས། །དེ་ནས་བཅོམ་ལྡན་  
འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ། ཆོས་བཤད་པ་འདི་རྣམས་སུས་ཤེས་པར་འགྱུར། གསོལ་པ། བཅོམ་ལྡན་འདས་མ་  
སྐྱེས་མ་འགགས་པས་ཆོས་བཤད་པ་འདི་རྣམས་འཚལ་བར་འགྱུར་རོ་།བཀའ་སྩལ་པ། འཇམ་དཔལ། གལ་ཏེ་མ་སྐྱེས་མ་འགགས་པས་ཤེས་པར་འགྱུར་ན། ཇི་ལྟར་ཁྱོད་  
ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཆོས་བཤད་པར་འགྱུར། གསོལ་པ། བཅོམ་ལྡན་འདས། གལ་ཏེ་བདག་ཀྱང་གཞན་  
བྱང་ཆུབ་ཀྱང་གཞན་ན་ནི། བདག་བྱང་ཆུབ་མངོན་པར་རྫོགས་པར་འཚང་རྒྱ་ལགས་སོ། །བཀའ་སྩལ་པ། འཇམ་དཔལ། དེ་སྐད་དུ་བཤད་ན། བྱིས་པ་སོ་སོའི་སྐྱེ་བོ་རྣམས་སྐྲག་པར་  
འགྱུར་རོ། །གསོལ་པ། གལ་ཏེ་སྐྲག་པའི་ཆོས་འགའ་ཞིག་མཆིས་ན་ནི་དེ་ལ་སྐྲག་པར་ཡང་འགྱུར་ན། བཅོམ་ལྡན་འདས། ཆོས་ཐམས་ཅད་ལ་སྐྲག་པ་མ་མཆིས་ལགས་སོ། །བཀའ་  
  
  
༄༅། །སྩལ་པ། འཇམ་དཔལ། སྐྲག་ཅེས་བྱ་བ་དེ་ཆོས་གང་གི་ཚིག་བླ་དྭགས་ཡིན། གསོལ་པ། བཅོམ་ལྡན་འདས། སྐྲག་ཅེས་བགྱི་བ་དེ་ནི། ཕྱིན་ཅི་ལོག་གི་ཚིག་བླ་  
དྭགས་ལགས་སོ། །བཀའ་སྩལ་པ། འཇམ་དཔལ། ཕྱིན་ཅི་ལོག་ཅེས་བྱ་བ་དེ་ཆོས་གང་གི་ཚིག་བླ་དྭགས་ཡིན། གསོལ་པ། བཅོམ་ལྡན་འདས་ཕྱིན་ཅི་ལོག་ཅེས་བགྱི་བ་དེ་ནི་  
ཡང་དག་པ་ཉིད་ཀྱི་མཐའི་ཚིག་བླ་དྭགས་ལགས་སོ། །བཀའ་སྩལ་པ། འཇམ་དཔལ། ཡང་དག་པ་ཉིད་ཀྱི་མཐའ་ནི། སྐྲག་པར་མི་འགྱུར་རོ། །གསོལ་པ། བཅོམ་ལྡན་འདས། དེ་དེ་ལྟ་  
ལགས་ཏེ། ཡང་དག་པ་ཉིད་ཀྱི་མཐའ་ནི། སྐྲག་པར་མི་འགྱུར་ཏེ། མི་སྐྲག་པ་ཞེས་བཤད་པ་ལགས་སོ། །བཅོམ་ལྡན་འདས། འདི་ལྟ་སྟེ་དཔེར་བགྱི་ན། ཡང་དག་པའི་མཐའ་ཡང་ཡང་  
དག་པའི་མཐའ་ཞེས་བརྗོད་ལགས་མོད་ཀྱི། དོན་དམ་པར་ན་ཡང་དག་པའི་མཐའ་ཡང་མི་དམིགས་ཏེ། དེ་བཞིན་དུ་བཅོམ་ལྡན་འདས། སྐྲག་པ་ཡང་མི་དམིགས། མི་སྐྲག་པ་ཡང་མི་དམིགས་  
ལགས་སོ། །བཅོམ་ལྡན་འདས། ཆོས་ཐམས་ཅད་བརྗོད་དུ་མ་མཆིས་ཏེ་བརྗོད་དུ་མ་མཆིས་པ་ཡང་མི་དམིགས་ལགས་སོ། །དེ་ནས་འཇམ་དཔལ་གཞོན་ནུར་གྱུར་པས་དེའི་ཚེ་ཚིགས་  
སུ་བཅད་པ་འདི་དག་གསོལ་ཏོ། །ཆོས་རྣམས་ཐམས་ཅད་མི་སྐྲག་སྟེ་།མི་སྐྲག་པ་ཡང་མ་མཆིས་ལགས། །ཆོས་རྣམས་བརྗོད་པ་ཙམ་དུ་བསམ། །ཡང་དག་མཚན་ཉིད་དེ་མ་ལགས། །མ་  
  
  
།བུ་ཞེས་གདགས་པར་འགྱུར་མོད་ཀྱི་།དེ་ན་བུ་ནི་རྙེད་མི་འགྱུར། །ཀུན་རྫོབ་ཆོས་རྣམས་དེ་འདྲ་ལགས་།ཇི་ལྟར་བར་སྣང་ནམ་མཁའ་ལ། །བར་སྣང་འགྱུར་བ་མི་  
དམིགས་པ། །དེ་བཞིན་ཀུན་རྫོབ་ཆོས་རྣམས་ཀྱང། །རྣམ་པ་ཀུན་ཏུ་མི་དམིགས་ལགས། །ཀུན་རྫོབ་རྣམས་ཀྱང་ཀུན་རྫོབ་ཏུ། །མ་བྱུང་འབྱུང་བར་མི་འགྱུར་ཏེ། །ཇི་ལྟར་བར་སྣང་ནམ་མཁའ་  
ལ༑ ༑རི་མོ་བྲིས་པ་མ་མཆིས་བཞིན། །ཀུན་རྫོབ་ལ་ཡང་ཀུན་རྫོབ་ཅེས། །མི་གང་རྗེས་སུ་འབྲང་བ་ནི། །དེ་ལ་ཕྱིན་ཅི་ལོག་ཅེས་ཀྱང། །མིག་ལྡན་རྣམ་པར་མཐོང་བ་སྟེ། །ཀུན་རྫོབ་དང་ནི་དམ་  
པའི་དོན། །དེ་དག་གཉི་ག་མི་རྟོགས་ཏེ། །གང་གིས་དེ་དག་མི་རྟོགས་པ། །དེ་ནི་ཆོས་ཉིད་མི་རྟོགས་སོ། །གང་དག་ཆོས་ཉིད་མི་རྟོགས་པ། །དེ་དག་སོ་སོའི་སྐྱེ་བོར་གསུངས། །དེ་དག་འཇིག་རྟེན་  
མགོན་ཀུན་གྱིས། །མུ་སྟེགས་གཞན་ཞེས་རབ་ཏུ་གསུངས། །གང་གིས་ཆོས་ཉིད་རིག་པ་ནི། །དེ་དག་སངས་རྒྱས་བསྟན་ལ་སྐྱེས། །བདུད་སྟོང་བྱེ་བ་རྣམས་ཀྱིས་ཀྱང། །དེ་ལ་བསྐྱོད་པར་རྔོ་མི་  
ཐོགས༑ ༑གང་དག་བླ་མེད་སངས་རྒྱས་ས། །ཞི་བ་དེ་ནི་རྣམ་རྟོགས་པ། །མཁས་པ་དེ་དག་སྐྲག་པ་དང། །མི་སྐྲག་པར་ནི་རྨོངས་མི་འགྱུར། །གང་དག་སངས་རྒྱས་བྱེ་བ་ལས། །ཞི་བའི་ས་ལ་  
སྤྱད་བགྱིས་པ། །མཁས་པ་དེ་དག་སྐྲག་པ་དང། །མི་སྐྲག་པར་ཡང་རྟོགས་མི་བགྱིད། །གཉིས་སུ་མ་མཆིས་ས་ཐོབ་ནས། །མཁས་པ་གང་དག་མི་ཞེན་པ། །དེ་ནི་མི་དབང་སྲས་ལགས་ཏེ། །  
  
  
༄༅། །ཆོས་ཀྱི་སྤྲུལ་པ་ཐུགས་ཀྱི་སྲས། །རྟོགས་ཤིང་བློ་བགྱིས་མཐོང་བ་དང། །ཆོས་མཆོག་གང་གིས་རྙེད་དེ་དག་གུམ་ནའང་མྱ་ངན་མི་བགྱིད་ལ། །དགའ་བར་  
འགྱུར་བའང་མ་མཆིས་ལགས། །འགུམ་པ་ལ་ཡང་དགའ་མི་བགྱིད། །འཚོ་བའང་ཡོངས་སུ་ཚོལ་མི་བགྱིད། །བཏང་སྙོམས་སྨྲ་བ་དགའ་བ་དག་།དགེ་བའི་ཆོས་ནི་མང་པོ་བགྱིད། །བྱང་  
ཆུབ་ཆེད་དུ་ལམ་སྦྱོང་ཞིང། །སངས་རྒྱས་རིགས་འཛིན་འདི་དག་ནི། །སངས་རྒྱས་སྤྱོད་ཡུལ་གང་ལགས་པ། །ཡབ་ཀྱི་རྗེས་སུ་རབ་ཏུ་སློབ། །བརྩོན་འགྲུས་ལྡན་ཞིང་འཇིགས་མ་མཆིས། །  
སེམས་ཅན་ཀུན་ལ་སྨན་སླད་དུ། །ཐམས་ཅད་མཁྱེན་པ་ཡོངས་ཚོལ་ཏེ་།ཞི་བ་མྱ་ངན་འདའ་བར་ཞུགས། །འཇིག་རྟེན་ཤིན་ཏུ་བསྲེགས་པ་ལ་།དེ་དག་མྱ་ངན་འདའ་སྟོན་ཏེ། །བདག་  
ཉིད་ལ་ནི་མི་ལྟ་ཞིང། །བདེ་དང་སྡུག་བསྔལ་མི་གནས་ལགས། །ཇི་ལྟར་མགོ་ལ་མེ་འབར་བ། །ཞི་བར་བགྱིད་པ་ཚོལ་བ་བཞིན། །སེམས་ཅན་ཀུན་གྱི་དོན་སླད་དུ། །དེ་དག་དེ་བཞིན་ཚོལ་  
རྣམས་ཚོལ། །འགྲོ་ལ་དགའ་བས་ཉིན་མཚན་དུ། །དེ་གང་རང་བྱུང་ཤིན་ཏུ་ཚོལ། །བསྐལ་པ་བྱེ་བ་སྟོང་དུ་ཡང། །ནམ་ཡང་བརྩོན་འགྲུས་མི་འདོར་རོ། །བུ་དང་ཆུང་མ་ནོར་དང་འབྲུ། །མགོ་  
དང་དེ་བཞིན་རྒྱལ་པོའི་སྲིད། །ཞུམ་པ་མ་མཆིས་ཀུན་བཏང་ཞིང་།དེ་དག་གཏོང་པ་རབ་ཏུ་བསྒོམས། །སྲོག་ཆགས་ཀུན་གྱི་དོན་སླད་དུ་།དེ་དག་བྱང་ཆུབ་མཆོག་རེག་འགྱུར། །བློ་  
  
  
།མཐོང་ཞིང་ཐོས་པ་རྙེད་པར་དཀའ། །དེ་ནས་འཁོར་དེར་བྱང་ཆུབ་སེམས་དཔའ་ཐམས་ཅད་ཟིལ་གྱིས་གནོན་པ་ཞེས་བྱ་བ་འདུས་ཏེ་འདུག་པར་གྱུར་པ་དེས་བཅོམ་  
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འདི་ལྟ་སྟེ་དཔེར་བགྱི་ན། བར་སྣང་ལ་མཆི་བའི་བྱ་རྟེན་པ་མ་མཆིས་ཤིང་ནམ་མཁའི་ཁམས་ལ་མི་ཆགས་པར་གང་  
དང་གང་དུ་འཚལ་བ་དེ་དང་དེར་མཆི་བ་དེ་བཞིན་དུ་བཅོམ་ལྡན་འདས། འཇམ་དཔལ་གཞོན་ནུར་གྱུར་པའང་ཆོས་ཀྱི་དབྱིངས་ལ་གནས་ཏེ་མི་ཆགས་པར་ཆོས་འཆད་ལགས་སོ། །  
བཅོམ་ལྡན་འདས། འཇམ་དཔལ་གཞོན་ནུར་གྱུར་པ་འདི་ཆོས་ཀྱི་དབྱིངས་ལ་ཞུགས་ནས་ཇི་སྲིད་ལགས། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་བྱང་ཆུབ་སེམས་དཔའ་  
ཐམས་ཅད་ཟིལ་གྱིས་གནོན་པ་ལ་འདི་སྐད་ཅེས་བཀའ་སྩལ་ཏོ། །ཐམས་ཅད་ཟིལ་གྱིས་གནོན་པ། སངས་རྒྱས་བྱེ་བ་ཁྲག་ཁྲིག་འབུམ་ཕྲག་དཔག་ཏུ་མེད་པ་གང་དག་གང་ཡོངས་སུ་  
མྱ་ངན་ལས་འདས་པའང་འཇམ་དཔལ་གཞོན་ནུར་གྱུར་པ་འདིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བཙུད་དེ། དེ་བཞིན་གཤེགས་པ་དེ་དག་ཐམས་ཅད་ཀྱང་སངས་རྒྱས་  
ཀྱི་ཞིང་ཡོངས་སུ་དག་པར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་ཡོངས་སུ་མྱ་ངན་ལས་འདས་སོ། །རིགས་ཀྱི་བུ། སྔོན་བྱུང་བ་འདས་པའི་  
  
  
༄༅། །དུས་ན་བསྐལ་པ་དཔག་ཏུ་མེད། གྲངས་མེད། བསམ་གྱིས་མི་ཁྱབ། མཚུངས་པ་མེད། བརྗོད་དུ་མེད་པ་དེའི་ཕ་རོལ་གྱིའང་ཆེས་རོལ་ན་དེ་བཞིན་གཤེགས་  
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡེ་ཤེས་ཀྱི་དཔལ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཡེ་ཤེས་འབྱུང་  
གནས་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཡེ་ཤེས་བླ་མ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་  
ན་དེ་བཞིན་གཤེགས་པ་ཡེ་ཤེས་མཐོང་བ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཡེ་ཤེས་སྤྱོད་ཡུལ་ཞེས་བྱ་བ་འཇིག་རྟེན་དུ་  
བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཡེ་ཤེས་མཛོད་ཅེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཡེ་ཤེས་  
དཔལ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་སེངྒེ་སྒྲོག་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་  
བཞིན་གཤེགས་པ་སེངྒེ་རྣམ་པར་གནོན་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་སེངྒེ་བློ་གྲོས་ཞེས་བྱ་བ་འཇིག་རྟེན་དུ་བྱུང་ངོ། །  
  
  
སྟོབས་རབ་ཏུ་འཇོམས་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཤུགས་འཆང་  
ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དཔལ་བརྩེགས་སྙིང་པོ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་  
གཤེགས་པ་དཔལ་བརྩེགས་རྣམ་པར་འཇོམས་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་མཆོག་ཏུ་དགའ་བའི་རྒྱལ་པོ་ཞེས་བྱ་བ་འཇིག་  
རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་སྟོབས་ཀྱི་ཤུགས་རྣམ་པར་གནོན་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་  
གཤེགས་པ་རབ་ཏུ་ཞི་བར་སྤྱོད་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཞི་བའི་འོད་ཟེར་ཏོག་གི་རྒྱལ་པོ་ཞེས་བྱ་བ་འཇིག་རྟེན་དུ་བྱུང་  
ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་མཐའ་ཡས་བློ་གྲོས་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་མཐའ་ཡས་  
འདུལ་བ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་པདྨའི་ཏོག་ཅེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་  
  
  
༄༅། །བཞིན་གཤེགས་པ་དྲི་མ་མེད་པའི་ཞལ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཟླ་འོད་ཅེས་བྱ་བ་འཇིག་  
རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་སྟོབས་ཀྱི་ཤུགས་རྣམ་པར་གནོན་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་  
གཤེགས་པ་དོགས་པ་ཐམས་ཅད་ལེགས་པར་འཇོམས་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་སྣང་བྱེད་ཅེས་བྱ་བ་འཇིག་  
རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཐམས་ཅད་ཟིལ་གྱིས་གནོན་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་  
བཞིན་གཤེགས་པ་བདུད་རྩི་འཆང་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་བདུད་རྩི་གྲགས་པ་ཞེས་བྱ་བ་འཇིག་རྟེན་དུ་བྱུང་ངོ། །  
དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དྲི་མ་མེད་པའི་སྤྱན་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཕྱིར་མི་ལྡོག་  
པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དྲི་མ་མེད་པའི་མིག་ཅེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་  
  
  
དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དྲི་མཆོག་དཔལ་ཞེས་བྱ་བ་འཇིག་རྟེན་དུ་བྱུང་ངོ་།དེའི་ཕ་  
རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དྲིའི་རྒྱལ་པོ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་བློ་གྲོས་སྤོས་ཞེས་བྱ་བ་འཇིག་རྟེན་དུ་  
བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཨུཏྤལ་ལའི་སྤྱན་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་མཐའ་ཡས་སྣང་  
བའི་སྤྱན་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དག་ཐམས་ཅད་འདུལ་བ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་  
ན་དེ་བཞིན་གཤེགས་པ་མངོན་པར་འཕགས་པའི་རི་རྒྱལ་བརྒྱན་པ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཚངས་པའི་ཏོག་ཅེས་བྱ་བ་  
འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་ཚངས་པས་སྐྱབས་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་བསྐལ་པ་གཅིག་ལ་  
སངས་རྒྱས་དྲུག་ཁྲི་འཇིག་རྟེན་དུ་བྱུང་སྟེ། དེ་དག་གི་ཐོག་མ་ནི། འོད་ཅེས་བྱ། ཐ་མར་ནི། དེ་བཞིན་གཤེགས་པ་གྲགས་པའི་འདོ་ཅེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་  
  
  
༄༅། །ཕ་རོལ་ན་སངས་རྒྱས་བྱེ་བ་ཕྲག་བཞི་འཇིག་རྟེན་དུ་བྱུང་སྟེ། དེ་དག་གི་ཐོག་མར་ནི། དེ་བཞིན་གཤེགས་པ་མར་མེ་མཛད་ཅེས་བྱ་བ་འཇིག་རྟེན་དུ་བྱུང་ངོ། །དེ་དག་  
གི་ཐ་མར་ནི། དེ་བཞིན་གཤེགས་པ་སྤྱན་རིག་ཅེས་བྱ་བ་འཇིག་རྟེན་དུ་བྱུང་ངོ། །དེའི་ཕ་རོལ་གྱིའང་ཆེས་ཕ་རོལ་ན་བསྐལ་པ་གཅིག་ལ་སངས་རྒྱས་བྱེ་བ་ཕྲག་དགུ་བྱུང་སྟེ། དེ་དག་གི་ཐོག་  
མར་ནི། དེ་བཞིན་གཤེགས་པ་བདེ་སྤྱན་ཞེས་བྱ་བ་འཇིག་རྟེན་དུ་བྱུང་ངོ། །ཐ་མར་ནི། དེ་བཞིན་གཤེགས་པ་རྣམ་པར་འབྱེད་པས་རྣམ་པར་ཕྱེ་བ་ཞེས་བྱ་བ་འཇིག་རྟེན་དུ་བྱུང་ངོ། །དེའི་ཕ་  
རོལ་གྱིའང་ཆེས་ཕ་རོལ་ན་དེ་བཞིན་གཤེགས་པ་དགའ་མཆོག་ཅེས་བྱ་བ་འཇིག་རྟེན་དུ་བྱུང་ངོ། །དེ་བཞིན་གཤེགས་པ་དགའ་མཆོག་དེའི་སངས་རྒྱས་ཀྱི་ཞིང་ན་གྲགས་སྦྱིན་ཞེས་བྱ་  
བ་དང། དཔའ་མཁས་ཞེས་བྱ་བ་དང། ཚངས་པའི་མིག་ཅེས་བྱ་བ་དང། ཙནྡན་ཅེས་བྱ་བ་དང། རབ་མཛེས་ཞེས་བྱ་བ་དང། སེངྒེ་འཛིན་ཅེས་བྱ་བ་དང། ཀུན་ནས་མཛོད་ཅེས་བྱ་བ་  
དང། སྤོབས་པ་མཐའ་ཡས་ཞེས་བྱ་བ་དང། བློ་གྲོས་མི་ཞན་ཞེས་བྱ་བ་དང། དེས་པ་ཞེས་བྱ་བ་དང། འགྲོགས་ན་བདེ་ཞེས་བྱ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་དེས་ཤིང་  
འགྲོགས་ན་བདེ་བ། ཡོན་ཏན་འབུམ་ཕྲག་མང་པོ་དང་ལྡན་པ་བཅུ་གཅིག་ཚངས་པར་སྤྱད་པ་སྤྱོད་དོ། །དེའི་ཚེ་ནའང་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཉི་མས་བྱིན་ཞེས་བྱ་བ་མཁས་  
  
  
དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ཉི་མས་བྱིན་གྲོགས་པོ་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་ལྔ་བརྒྱ་ཙམ་དང་ལྷན་  
ཅིག་ཏུ་རིན་ཆེན་ལྡན་ཞེས་བྱ་བའི་གྲོང་ཁྱེར་ཆེན་པོ་ནས་ཕྱི་རོལ་ཏུ་འཁྱམས་པའི་ཕྱིར་བྱུང་ནས་དོང་སྟེ། དེ་དག་དགའ་བ་སྣ་ཚོགས་ཞེས་བྱ་བའི་ཚལ་ག་ལ་བ་དེར་ཕྱིན་ཏོ། །དེའི་ཚེ་དགའ་བ་སྣ་ཚོགས་ཞེས་བྱ་  
བའི་ཚལ་དེ་ནི། བྱང་ཆུབ་སེམས་དཔའ་བཅུ་གཅིག་འཇིག་རྟེན་རྣམས་ཀྱི་དོན་ལ་སེམས། ཕན་པར་སེམས། བདེ་བར་སེམས་ཤིང་འཁོད་པ་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་  
བྱིན་དེ་དགའ་བ་སྣ་ཚོགས་ཞེས་བྱ་བའི་ཚལ་དེ་ན་འཁྱམས་པས་དགའ་བ་སྣ་ཚོགས་ཀྱི་ཚལ་དེ་ན་འཁོད་པའི་སྐྱེས་བུ་དམ་པ་དེ་དག་དེས་ཤིང་འགྲོགས་ན་བདེ་ལ། མི་རྒོད། མི་ཁེངས། མི་གཡེང། མུ་  
ཅོར་མི་སྨྲ། སྨྲ་བ་མི་མངའ་ཞིང་དྲན་པ་ཉེ་བར་བཞག་ལ་ཤེས་རབ་ཅན། ཤེས་རབ་དང་ལྡན་པ། ཤིན་ཏུ་གྲིམས་པར་གནས་པར་མཐོང་ངོ། །མཐོང་ནས་དེས་དགེ་བའི་རྩ་བ་བསྐྱེད་ཅིང་ཡུན་རིང་  
པོར་ཤེས་རབ་ཡོངས་སུ་བསྒོམས་པ་དང། འཕགས་པའི་རིགས་ལ་བསྟེན་པས་སྐྱེས་བུ་དམ་པ་དེ་དག་ལ་སེམས་རབ་ཏུ་དང་བར་གྱུར་ཏོ། །དེ་སེམས་རབ་ཏུ་དང་བས་སྐྱེས་བུ་དམ་པ་བཅུ་གཅིག་པོ་  
དེ་དག་ག་ལ་བ་དེར་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་གཡོག་རྣམས་དང་ལྷན་ཅིག་ཏུ་དོང་ངོ། །སྐྱེས་བུ་དམ་པ་གྲགས་བྱིན་དེས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་  
  
  
༄༅། །བྱིན་རྒྱང་རིང་པོ་ནས་འོང་བ་མཐོང་ངོ། །མཐོང་ནས་བྲམ་ཟེའི་རིགས་ཤིང་སཱ་ལ་ལྟ་བུའི་བུ་དེའི་འགྲོ་བ་དང། ལྡོག་པ་དང། ལྟ་བ་དང། རྨྱང་བ་དང། བསྐུམ་པའི་སྤྱོད་  
པ་ཀུན་ཀྱང་ཚངས་པར་སྤྱད་པ་ཡུན་རིང་དུ་སྤྱད་པའི་སྤྱོད་ལམ་བཞིན་ཏེ། སྐྱེས་བུ་དམ་པ་འདི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སྣོད་དུ་འགྱུར་རོ། །སྙམ་དུ་སེམས་སོ། །དེ་  
ནས་རིགས་ཀྱི་བུ་གྲགས་བྱིན་གྱིས་སྐྱེས་བུ་དམ་པ་བཅུ་གཅིག་པོ་དེ་དག་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དག་འདི་ལྟར་ཉི་མས་བྱིན་སྐྱེས་བུ་དམ་པ་སངས་རྒྱས་ཀྱི་སྲས་ཀྱི་ཚུལ་  
དུ་འགྲོ་བ། །བླ་ན་མེད་པ་སངས་རྒྱས་ཀྱི་ཆོས་རྣམས་ཀྱི་སྣོད་དུ་གྱུར་པ་འོང་གི། བྱང་ཆུབ་སེམས་དཔའ་འདི་ལ་སྐྱེས་བུ་དམ་པ་རྣམས་ཀྱིས་སྙིང་རྗེ་བསྐྱེད་ལ་གདམས་པ་དང། རྗེས་སུ་བསྟན་  
པས་ཅི་ནས་རིགས་ཀྱི་བུ་འདི་སྐྱེ་བོ་ཕལ་པོ་ཆེའི་དོན་བྱེད་ཅིང་སྣང་བ་སྟོན་པ་སྣང་བར་བྱ་བའི་ཕྱིར་ལེགས་པར་དགོངས་ཤིག་།དེ་ནས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་མས་  
བྱིན་སྐྱེས་བུ་དམ་པ་བཅུ་གཅིག་པོ་དེ་དག་གི་གན་དུ་སོང་ནས་འདི་དག་ནི། སྟོན་པའོ། །འདི་དག་ནི། འཕགས་པའོ། །ཞེས་སྐྱེས་བུ་དམ་པ་དེ་དག་ལ་སྟོན་པར་འདུ་ཤེས་བསྐྱེད་དེ། དེས་  
སྐྱེས་བུ་དམ་པ་དེ་དག་གི་རྐང་པ་ལ་མགོ་བོས་ཕྱག་བཙལ་ནས་ཕྱོགས་གཅིག་ཏུ་འགྲེང་ངོ། །དེ་ནས་རིགས་ཀྱི་བུ་གྲགས་བྱིན་གྱིས་བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུའི་བུ་ཉི་