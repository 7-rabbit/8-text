  
། །རྒྱ་གར་སྐད་དུ། བི་ན་ཡ་བི་བྷཾ་ག་པ་ད་བྱཱ་ཁྱཱ་ན། བོད་སྐད་དུ། འདུལ་བ་རྣམ་པར་འབྱེད་པའི་ཚིག་རྣམ་པར་བཤད་པ། བམ་པོ་དང་པོ། དཀོན་མཆོག་གསུམ་ལ་  
ཕྱག་འཚལ་ལོ། །ཐུབ་པ་སྲིད་རྒྱུན་ཐམས་ཅད་བྲལ་ལ་ཕྱག་འཚལ་ཏེ། །རྣམ་པར་འཆད་དོན་ཡིད་ལྡན་རྣམ་པར་འབྱེད་པ་ཡི། །ཡུལ་ལ་བསྟོད་པ་ཉམས་པས་ཡིད་ཀྱི་གགས་སྐྱེས་པ། །  
ཡང་དག་རྣམ་བཤད་ཚུལ་གྱིས་ཞི་བ་ཐོབ་པར་བྱ། །སློབ་མ་གུས་པར་བྱས་ཏེ་འདུལ་བ་ཉན་པ་ལ་ངེས་པར་སྦྱོར་བར་འདོད་པ་ཞིག་གིས་གུས་པ་བསྐྱེད་པའི་ཕྱིར་འདུལ་བའི་ཡོན་ཏན་བརྗོད་པ་ནི་རྣམ་  
པར་འབྱེད་པའི་དང་པོར་འདུལ་བ་ལ་བསྟོད་པ། འདུལ་བ་རྒྱལ་པོ་རྗེ་ཡི་རིགས་སུ་འཁྲུངས། །སློབ་མ་འདུལ་མཛད་ཉེས་པར་བ་ཐུལ་བ། །སངས་རྒྱས་འདུལ་བའི་གཙོ་ལ་ཕྱག་འཚལ་  
ཏེ༑ །འདུལ་བའི་བསྔགས་པ་ཅུང་ཟད་བརྗོད་པར་བྱ། །ཞེས་བྱ་བ་ལ་སོགས་པ་བརྩམས་སོ། །དེ་ལ་འདུལ་བའི་ཡོན་ཏན་དག་ནི་བརྗོད་པར་བྱ་བའོ། །དེ་རྟོགས་པས་འདུལ་བ་ལ་གུས་པ་ནི་  
  
༄༅། །དགོས་པའོ། །གུས་པ་དེ་ཡང་བསྟོད་པ་འདིས་བྱེད་པས་ཐབས་དང་ཐབས་ལས་བྱུང་བའི་ཚུལ་ནི་འབྲེལ་པའོ། །འདུལ་བ་ལ་གུས་པས་ཞུགས་པའི་ཚུལ་ཁྲིམས་ཡོངས་སུ་དག་ན་འཕགས་པའི་ལམ་  
བསྒོམ་པས་མྱ་ངན་ལས་འདས་པ་ཐོབ་པ་ནི་དགོས་པའི་ཡང་དགོས་པའོ། །དེ་ལ་འདུལ་བ་ཞེས་བྱ་བ་ནི་རང་གི་ཆོས་ལུགས་ལ་གནས་པ་དག་གོ། །རྒྱལ་པོ་ཞེས་བྱ་བ་ནི་མིའི་བདག་པོ་དག་གོ། །དེ་དག་ནི་དུལ་བ་ཡང་ཡིན་ལ་  
རྒྱལ་པོ་ཡང་ཡིན་པས་དུལ་བརྒྱལ་པོ་དག་གོ། །དེ་དག་གི་རྗེ་ཞེས་བྱ་བ་ནི་རྗེ་བོ་དག་སྟེ། དུལ་བ་རྒྱལ་པོ་དག་གི་རྗེ་དཔོན་མང་པོས་བཀུར་བ་ལ་སོགས་པ་འཁོར་ལོས་སྒྱུར་བ་དག་གོ། །དེ་དག་གི་རིགས་ཞེས་བྱ་བ་ནི་རིགས་རྒྱུན་མ་  
ཆད་པ་སྟེ། དུལ་བ་རྒྱལ་པོ་དག་གི་རྗེའི་རིགས་ཤཱཀྱའི་རིགས་བརྒྱུད་དོ། །དེར་འཁྲུངས་ཞེས་བྱ་བ་ནི་སྐྱེས་པ་སྟེ། གདུལ་བའི་དོན་དུ་གཤེགས་ཤིང་དུལ་བ་རྒྱལ་པོ་དག་གི་རྗེའི་རིགས་སུ་འཁྲུངས་པའོ། །དུལ་བ་རྒྱལ་པོ་  
དག་གི་རྗེའི་རིགས་སུ་འཁྲུངས་པ་དེ་ལ་ཕྱག་འཚལ་ཏེ་ཞེས་བྱ་བར་སྦྱར་ཏེ། དེ་གང་ཞེ་ན། འོག་ནས་སངས་རྒྱས་ཞེས་འབྱུང་བ་དང་སྦྱར་རོ། །དེ་ཇི་ལྟར་སངས་རྒྱས་ཡིན་ཞེ་ན། དོན་དང་མཐུན་པའི་མཚན་བསྟན་པའི་ཕྱིར། སློབ་  
  
།ཞེས་བྱ་བ་གསུངས་ཏེ། གང་གིས་སློབ་མ་རྣམས་དངོས་པོ་ཐམས་ཅད་ཀྱི་མཆོག་ཁྱད་པར་དུ་འཕགས་པ་མྱ་ངན་ལས་འདས་པར་ཁྲིད་པར་མཛད། ཐོབ་པར་མཛད་པ་དེ་ནི་སློབ་མ་འདུལ་མཛད་ཅེས་བྱའོ། །གང་གིས་རྒྱུད་ལ་ཀུན་དུ་སྤྱོད་པའི་དྲི་མ་  
དང༑ རྣམ་པར་སྨིན་པའི་དྲི་མ་སྐྱོན་ཆགས་པར་བྱེད་པའི་ཉེས་པ་འདོད་ཆགས་ལ་སོགས་པ་མཆོག་ཏུ་རབ་ཏུ་གཞིག་པར་གྱུར་ཅིང་རང་གི་རྒྱུད་ལ་བག་ཆགས་དང་བཅས་པ་གསལ་བར་གྱུར། ཕྱུང་བར་གྱུར་བ་དེ་ནི་ཉེས་པ་རབ་ཏུ་ཐུལ་བ་ཞེས་བྱ་སྟེ། དེ་ལྟ་བུ་དེ་ལ་ཕྱག་འཚལ་ཏེ་  
ཞེས་བྱ་བར་སྦྱོར་གྱི་ཐམས་ཅད་ལ་ནི་མ་ཡིན་ནོ། །དེ་ལ་ཉེས་པ་རབ་ཐུལ་བ་ཞེས་བྱ་བ་ཉིད་ཀྱིས་ནི་ཉོན་མོངས་པ་བག་ཆགས་དང་བཅས་པ་སྤངས་པ་ཐུན་མོང་མ་ཡིན་པ་ཉེ་བར་བསྟན་ནས་གཏི་མུག་གི་གཉིད་མ་ལུས་པ་དང་བྲལ་བའི་ཕྱིར་སངས་རྒྱས་ཉིད་བདག་ལ་ཕན་པ་ཕུན་སུམ་ཚོགས་པ་  
སྟོན་ཏོ། །སློབ་མ་འདུལ་མཛད་ཅེས་བྱ་བ་ཉིད་ཀྱིས་ནི་དངོས་པོ་ཐམས་ཅད་ངེས་པར་ཐུགས་སུ་ཆུད་པའི་ཕྱིར་སངས་རྒྱས་ཉིད་གཞན་ལ་ཕན་པ་ཕུན་སུམ་ཚོགས་པ་བསྟན་ཏེ། འདི་ལྟར་ཐམས་ཅད་མཁྱེན་པ་ཉིད་མ་ཡིན་པས་ན་རང་དབང་ཉིད་ཀྱིས་འདུལ་བའི་དོན་ཐམས་ཅད་ཇི་ལྟ་བ་བཞིན་དུ་བསྒྲུབ་  
པར་མི་ནུས་ཏེ། དེ་ལ་ཉེ་བར་སྦྱར་བར་བྱ་བའི་དོན་རྣམས་རྣམ་པ་ཐམས་ཅད་དུ་ཁོང་དུ་མ་ཆུད་པའི་ཕྱིར་རོ། །དེ་ལྟར་བདག་ལ་ཕན་པ་ཕུན་སུམ་ཚོགས་པ་དང། གཞན་ལ་ཕན་པ་ཕུན་སུམ་ཚོགས་པ་དང་ལྡན་པ་དེ་གང་ཞེ་ན། དེའི་ཕྱིར་སངས་རྒྱས་ཞེས་བྱ་བ་གསུངས་ཏེ། དོན་ཐམས་  
ཅད་ངེས་པར་ཐུགས་སུ་ཆུད་པའི་ཕྱིར་རམ། ཉོན་མོངས་པ་བག་ཆགས་དང་བཅས་པའི་གཉིད་ཐམས་ཅད་དང་བྲལ་བའི་ཕྱིར་བཅོམ་ལྡན་འདས་ནི་སངས་རྒྱས་ཞེས་བྱ་སྟེ། དེ་ལ་ཕྱག་འཚལ་ཏེ་ཞེས་བྱ་བར་སྦྱོར་རོ། །དེ་ལ་ཕྱག་འཚལ་ཏེ་ཅི་ཞིག་རྗོད་པར་བྱེད་ཅེ་ན། འོག་ནས་འདུལ་  
བའི་བསྔགས་པ་ཅུང་ཟད་བརྗོད་པར་བྱ་ཞེས་འབྱུང་བ་བརྗོད་པར་བྱའོ། །འོ་ན་རང་དབང་ཉིད་ཀྱིས་འདུལ་བའི་བསྔགས་པ་བརྗོད་པར་བྱ་བ་ལ། ཅིའི་ཕྱིར་སངས་རྒྱས་བཅོམ་ལྡན་འདས་ལ་ཕྱག་འཚལ་ཏེ། འདུལ་བའི་བསྔགས་པ་བརྗོད་པར་བྱེད་ཅེ་ན་དེའི་ཕྱིར་འདུལ་བའི་གཙོ་ཞེས་བྱ་བ་  
  
༄༅། །གསུངས་ཏེ། འདི་ལྟར་སངས་རྒྱས་བཅོམ་ལྡན་འདས་དེ་ནི་འདུལ་བ་འདིའི་གཙོ་བོ་དངོས་ཡིན་ཏེ། འཇུག་པར་མཛད་པ་ཡིན་པའི་ཕྱིར་རོ། །དེའི་ཕྱིར་དེ་ལ་ཕྱག་འཚལ་ཏེ་འདུལ་བའི་བསྔགས་པ་བརྗོད་པར་བྱའོ་ཞེས་བྱ་བར་སྦྱར་རོ། །འདིས་ནི་སྟོན་པར་མཛད་  
པ་ཉེ་བར་བསྟན་ནས་འདུལ་བ་ལ་སློབ་མ་དད་པས་རྗེས་སུ་འབྲང་བ་རྣམས་ཀྱི་གུས་པ་སྐྱེད་པར་བྱེད་དོ། །དེ་ལྟར་དུལ་བ་རྒྱལ་པོ་དག་གི་རྗེའི་རིགས་སུ་འཁྲུངས་པ། སློབ་མ་རྣམས་འདུལ་བར་མཛད་པ། ཉེས་པ་རྣམས་རབ་ཏུ་ཐུལ་བའི་སངས་རྒྱས་འདུལ་བའི་གཙོ་བོ་དེ་ལ་ཕྱག་འཚལ་ཏེ་ཞེས་  
བྱ་བ་ནི་ལུས་དང་ངག་དང་ཡིད་དག་གིས་ཕྱག་འཚལ་པའོ། །ཏེ་ཞེས་བྱ་བའི་སྒྲ་ནི་བརྗོད་པར་བྱ་བ་འོག་ནས་འབྱུང་བ་འདྲེན་པར་བྱའོ་ཞེས་དམ་བཅས་པ་ལ་ལྟོས་པའི་ཚིག་ཡིན་ནོ། །དེ་ལྟར་སངས་རྒྱས་བཅོམ་ལྡན་འདས་ལ་ཕྱག་འཚལ་ཏེ། ཇི་ཞིག་རྗོད་པར་བྱེད་ཅེ་ན། དེའི་ཕྱིར་འདུལ་  
བའི་བསྔགས་པ་ཅུང་ཟད་བརྗོད་པར་བྱ་ཞེས་བྱ་བ་གསུངས་ཏེ། བསྔགས་པ་བརྗོད་པར་བྱའོ་ཞེས་བྱ་བར་སྦྱར་རོ། །གང་གི་བསྔགས་པ་ཞེ་ན། དེའི་ཕྱིར་འདུལ་བའི་ཞེས་བྱ་བ་གསུངས་ཏེ། གང་གིས་སློབ་མ་རྣམས་མྱ་ངན་ལས་འདའ་བར་འགྲོ་བའི་ཚོགས་ལ་བྱེ་བྲག་ཏུ་འཁྲིད་ཅིང་  
སློབ་པར་བྱེད་པ་དེ་ནི་འདུལ་བ་ཞེས་བྱའོ། །དེ་ཡང་བྱ་བ་དང་བྱ་བ་མ་ཡིན་པ་ཉེ་བར་སྟོན་པའི་གཞུང་སྟོང་ཕྲག་བརྒྱ་པའི་ཚད་ལ་བྱ་སྟེ་དེའིོ། །དེའི་བསྔགས་པ་ཞེས་བྱ་བ་ནི་དེ་བསྔགས་པར་བྱ་བ་ཡིན་པས་བསྔགས་པ་སྟེ་ཡོན་ཏན་ནོ། །ཅི་དེའི་བསྔགས་པ་ཐམས་ཅད་རྗོད་པར་བྱེད་དམ་ཞེ་ན་  
དེའི་ཕྱིར་ཅུང་ཟད་ཅེས་བྱ་བ་གསུངས་ཏེ། བདག་ཉིད་རང་གི་ཐོས་པ་དང་བསམ་པ་གང་ཡིན་པ་དེའི་ཕྱོགས་འགར་གྱུར་པའི་བསྔགས་པ་བརྗོད་པར་བྱའོ། །ཐམས་ཅད་ནི་མ་ཡིན་ཏེ། དེའི་རྣམ་པ་ཐམས་ཅད་ནི་བདག་དང་འདྲ་བ་དག་གིས་བརྗོད་པར་མི་ནུས་སོ་སྙམ་དུ་བསམས་སོ། །དེ་ལྟར་ན་འདིར་  
སྤྱིའི་དོན་འདི་ཡིན་ཏེ། སློབ་མ་རྣམས་གུས་པ་བསྐྱེད་པར་བྱ་བའི་ཕྱིར་དང། གདུལ་བའི་བྱ་བ་སྒྲུབ་པའི་ཕྱིར་སངས་རྒྱས་བཅོམ་ལྡན་འདས་འཁོར་ལོས་སྒྱུར་བའི་རིགས་སུ་གཤེགས་པ་བདག་དང་གཞན་ལ་ཕན་པ་ཕུན་སུམ་ཚོགས་པ་བླ་ན་མེད་པ་རྗེས་སུ་བསྒྲུབ་པ་འདུལ་བ་སྟོན་པར་མཛད་པ་ལ་ཕྱག་  
  
འདུལ་བ་སྨྲ་བར་འདོད་པའི་ཡོན་ཏན་རང་གི་བློ་དང་མཐུན་པ་ཅུང་ཟད་ཅིག་བརྗོད་པར་བྱའོ་ཞེས་བསྟན་ཏོ། །ཅིའི་ཕྱིར་བསྔགས་པ་རྗོད་པར་མི་བྱེད་ཅེ་ན། དེའི་ཕྱིར། ཕ་རོལ་མ་མཐོང་གཏིང་རྟོགས་མ་གྱུར་ཅིང། །གླགས་པའི་མུན་ནག་སློབ་དཔོན་ཚོགས་རྣམས་ཀྱི། །དབྱེ་བས་  
ཐ་དད་འདུལ་བརྒྱ་མཚོ་ལ། །ཡོན་ཏན་ཀུན་བསྟོད་རྩོལ་བློ་བདག་ལ་མེད། །ཅེས་བྱ་བ་གསུངས་ཏེ། །གང་གི་ཕྱིར་བདག་གིས་འདུལ་བ་རྒྱ་མཚོ་འདིའི་ཕ་རོལ་མྱ་ངན་ལས་འདས་པའི་འགྲམ་གཉིས་པ་མ་མཐོང་ལ། བདག་གིས་འདི་འཇུག་པར་མཛད་པ་དེ་བཞིན་གཤེགས་པའི་  
དགོངས་པའི་གཏིང་རྟོགས་པར་མ་གྱུར་ཅིང། ངོ་བོ་ཉིད་ཀྱིས་ཀྱང་འཁོར་ལོ་ལྟ་བུའི་འདྲེས་ལ་སོགས་པའི་དབའ་གློང་དག་གིས་གླགས་པའི་མུན་ནག་ལ་རྣམ་པར་བཤད་པ་བྱེད་པའི་སློབ་དཔོན་གྱི་ཚོགས་རྣམས་ཀྱི་བློའི་དབྱེ་བས་རྣམ་པ་སྣ་ཚོགས་ཐ་དད་པར་གྱུར་པ་དེའི་ཕྱིར་འདུལ་  
བ་རྒྱ་མཚོ་ལྟ་བུ་འདི་ལ་ཡོན་ཏན་ཀུན་གྱིས་བསྟོད་པར་རྩོལ་ཞིང་འབད་པའི་བློ་གྲོས་བདག་ལ་མེད་པས་དེ་ན་བསྔགས་པ་ཅུང་ཟད་བརྗོད་པར་བྱའི་ཐམས་ཅད་ནི་མ་ཡིན་ནོ་ཞེས་བྱ་བའི་ཐ་ཚིག་གོ། །འོ་ན་འདུལ་བའི་བསྔགས་པ་དེ་སྨོས་ཤིག་ཅེ་ན། དེའི་ཕྱིར། ཇི་ལྟར་འདི་ན་ཤིང་རྩ་གཙོ་བོ་  
སྟེ༑ །རྣམ་པར་འཕེལ་དང་ཀུན་འཛིན་གཉིས་ཀྱི་གཞི། །དེ་བཞིན་དམ་ཆོས་ཚོགས་རྣམས་ཀུན་གྱི་ཡང། །རྒྱུ་དང་རྩ་བ་འདུལ་བ་ཡིན་པར་གསུངས། །ཞེས་བྱ་བ་གསུངས་ཏེ། དེ་ལ་རྣམ་པར་འཕེལ་དང་ཞེས་བྱ་བ་ནི་ཁྱད་པར་དུ་འཕེལ་བ་སྟེ། ཡལ་ག་དང་ཡལ་ག་གྱེས་  
པ་ལ་སོགས་པ་སྐྱེ་བའོ། །ཀུན་འཛིན་ཞེས་བྱ་བ་ནི་ཆུད་མི་ཟ་བའོ། །རྣམ་པར་འཕེལ་བ་དང་ཀུན་འཛིན་པ་ནི་གཉིས་ཏེ། དེ་གཉིས་ཀྱི་གཞི་ཞེས་བྱ་བ་རྒྱུའི་གཙོ་བོ་ནི་རྩ་བ་ཡིན་ནོ། །དམ་ཆོས་ཞེས་བྱ་བ་ནི་མཛེས་པའི་ཆོས་ནི་དོན་ཇི་ལྟ་བ་བཞིན་དུ་ཉེ་བར་བསྟན་པའོ། །དེའི་ཚོགས་  
ཞེས་བྱ་བ་ནི་འདུས་པ་སྟེ། མདོ་སྡེ་དང་ཆོས་མངོན་པ་ལ་སོགས་པའོ། །དམ་པའི་ཆོས་ཀྱི་ཚོགས་དེ་རྣམས་ཀུན་གྱི་རྣམ་པར་འཕེལ་བ་དང་ཀུན་འཛིན་པའི་རྒྱུ་དང་རྩ་བ་ཡང་འདུལ་བ་ཡིན་པར་བདག་ཉིད་ཆེན་པོ་རྣམས་གསུང་ངོ། །འདི་སྐད་བསྟན་ཏེ། ཇི་ལྟར་འཇིག་རྟེན་འདི་ན་  
  
༄༅། །ཤིང་ནྱ་གྲོ་དྷ་ལ་སོགས་པ་ཤིང་ལྗོན་པའི་རྩ་བ་སའི་ནང་དུ་སོང་བའི་སྦུ་བས་ན་ཤིང་ལྗོན་པ་རྣམ་པར་འཕེལ་བ་དང་ཀུན་འཛིན་པ་གཉིས་ཀྱི་གཞི་ཞེས་བྱ་བ་རྒྱུའི་གཙོ་བོ་དང་རྒྱུ་དངོས་ཡིན་ཏེ་དང་པོའི་རྒྱུ་ཡིན་པ་དེ་བཞིན་དུ་ཐུབ་པའི་དབང་པོའི་གསུང་རབ་འདི་དག་ཐམས་ཅད་ཀྱི་  
རྒྱུ་དང་རྩ་བ་ཡང་འདུལ་བའི་སྡེ་སྣོད་ཡིན་པར་གསུངས་ཏེ། འདི་ལྟར་འདུལ་བའི་ས་གཞི་དག་ལ་དམ་པའི་ཆོས་ཀྱི་ཤིང་ལྗོན་པ་རྣམས་ཀྱི་བསམ་གཏན་དང། གཟུགས་མེད་པ་དང། དགེ་སྦྱོང་གི་ཚུལ་གྱིས་འབྲས་བུ་ལ་སོགས་པ་རྣམ་པར་འཕེལ་བ་དང་མ་ཉམས་པའི་དགེ་  
སློང་ཉིད་ཀྱི་མཚན་ཉིད་ཀུན་འཛིན་པ་དག་འདུལ་བའི་རྟེན་གྱིས་འབྱུང་བའི་ཕྱིར་རོ། །ཇི་ལྟར་ས་ནི་སྐྱེ་དགུ་རྣམས་ཀྱི་གཞི། །དེ་ལས་འབྲུ་རྣམས་སྐྱེ་བར་འགྱུར་བ་ལྟར། །དེ་བཞིན་འདུལ་བའང་སྡོམ་བརྩོན་རྣམས་ཀྱི་གཞི། །དེ་བཞིན་དེ་ལས་བསོད་ནམས་རྣམས་ཀྱང་སྐྱེ། །ཞེས་བྱ་བ་  
ནི་ཇི་ལྟར་ས་གཞི་ལ་བརྟེན་ཏེ་སྐྱེ་དགུ་སེམས་ཅན་དུ་བགྲང་བ་གཟུགས་ཅན་གྱི་དངོས་པོ་རྣམས་གནས་པར་འགྱུར་བ་དང། ཏིལ་དང་གྲོ་ལ་སོགས་པ་འབྲུའི་བདག་ཉིད་ཀྱི་འབྲས་བུ་རྣམས་སྐྱེ་ཞིང་འབྱུང་བར་འགྱུར་བ་དེ་བཞིན་དུ་འདུལ་བ་ལ་བརྟེན་ཏེ་སྡོམ་བརྩོན་དགེ་སློང་དང་དགེ་ཚུལ་ལ་སོགས་པ་རབ་  
ཏུ་བྱུང་བ་རྣམས་ཀྱང་གནས་པར་འགྱུར་ཏེ། དེས་སྡོམ་པ་སྐྱེ་བ་དང་ཡོངས་སུ་སྲུང་བ་དང་ལེགས་པར་སྦྱོར་བའི་ཕྱིར་རོ། །བྱམས་པ་བསྒོམ་པ་ལ་སོགས་པ་དགེ་བའི་ཆོས་བསོད་ནམས་རྣམས་ཀྱང་སྐྱེ་བར་འགྱུར་བའོ། །ཇི་ལྟར་འདུལ་བ་དང་ཆོས་མཐུན་པ་ཉིད་ཡིན་ཞེ་ན། དེའི་ཕྱིར། ཚུལ་ཁྲིམས་ཡོན་  
ཏན་རྣམས་ཀྱི་གནས་སུ་དགོངས། །དེ་ཡི་གནས་ནི་འདུལ་བ་ཡིན་པར་གསུངས། །འདི་ལ་གནས་པར་གྱུར་ན་མཐར་ཕྱིན་འགྱུར། །འདི་ལ་མི་གནས་མཐར་ཕྱིན་ག་ལ་འགྱུར། །ཞེས་བྱ་བ་གསུངས་ཏེ། འདི་ལྟར་དེ་ལྟ་བས་ན་ཚུལ་ཁྲིམས་འདི་དག་ཀུན་དུ་རྟེན་ཅིང་གོམས་པར་བྱས་ལན་མང་དུ་  
བྱས་ན་མཆོག་ཉིད་ཐོབ་པར་བྱེད་དོ་ཞེས་གསུངས་པས་ཚུལ་ཁྲིམས་ནི་བསམ་གཏན་ལ་སོགས་པ་ཡོན་ཏན་ཐམས་ཅད་ཀྱི་གནས་དང་རྟེན་ཡིན་པར་དེ་བཞིན་གཤེགས་པ་རྣམས་ཀྱིས་དགོངས་ལ། ཚུལ་ཁྲིམས་དེའི་གནས་ནི་འདུལ་བ་ཡིན་པར་གསུངས་ཏེ། དེས་དེའི་རྣམ་པ་ཐམས་ཅད་ཉེ་བར་སྟོན་པའི་ཕྱིར་རོ།།  
  
།དེའི་ཕྱིར་ཕན་ཡོན་དང་ཉེས་དམིགས་ཀྱང་འདི་ལྟ་བུར་འགྱུར་ཏེ། གང་འདུལ་བ་འདི་ལ་གནས་པར་གྱུར་ཅིང། ཇི་ལྟ་བ་བཞིན་དུ་རྗེས་སུ་སྒྲུབ་པར་བྱེད་པ་དེ་ནི་ཉེ་བའི་ཕྱིར་མཐའ་མྱ་ངན་ལས་འདས་པར་ཕྱིན་པར་འགྱུར་བར་ཤེས་པར་  
བྱའོ༑ །གང་འདུལ་བ་འདི་ལ་མི་གནས་ཤིང་ཐམས་ཅད་ཇི་ལྟ་བ་བཞིན་རྗེས་སུ་སྒྲུབ་པར་མི་བྱེད་པ་དེས་ནི་རེ་ཞིག་མཐའ་ལས་འདས་པར་ཕྱིན་པར་ག་ལ་འགྱུར་ཏེ། སྡིག་པའི་ལས་བཤགས་པ་ལ་སོགས་པས་མྱ་ངན་ལས་འདས་པར་འགྲོ་བའི་ལས་བསགས་པའི་ཕྱིར་རོ། །གཞི་ཉིད་  
ཀྱིས་འདུལ་བ་ལ་བསྟོད་ནས། ད་ནི་བསྲུང་བ་ཉིད་ཀྱིས་སྟོད་པར་བྱེད་དེ། ཇི་ལྟར་ཆུ་ལོན་མི་ཕྱེད་སྲ་བ་ཡིས། །ཆུ་ཀླུང་ཆེ་ཡང་བཟློག་པར་འགྱུར་བ་ལྟར། །དེ་བཞིན་འདུལ་བ་འཕགས་པའི་ཆུ་ལོན་འདིས། །ཚུལ་ཁྲིམས་འཆལ་བའི་ཆུ་ཀླུང་བཟློག་པར་འགྱུར། །ཞེས་བྱ་བ་ནི་  
ཇི་ལྟར་ཆུ་ལོན་མི་བྱེད་པ་སྲ་བ་བཅས་ན་ཆུ་ཀླུང་ཆེན་པོ་ཡང་ཟློག་པར་འགྱུར་ཞིང་ཕྱིར་སྒྱུར་བར་བྱེད་པ་དེ་བཞིན་དུ་འདུལ་བ་འཕགས་པར་བསྟོད་པར་འོས་པ་ཆུ་ལོན་ལྟ་བུ་འདིས་ཀྱང། ཚུལ་ཁྲིམས་འཆལ་བའི་ཆུ་ཀླུང་ཟློག་པར་འགྱུར་ཞིང་ཕྱིར་སྒྱུར་བར་བྱེད་དེ། འདི་ལྟར་ཚུལ་ཁྲིམས་  
འཆལ་པའི་རྒྱུར་གྱུར་པ་བུད་མེད་ལ་ལྟ་བ་ལ་སོགས་པ་ནི་ཟློག་པར་བྱེད་པ་དེ་ལས་བྱུང་བའི་ཚུལ་ཁྲིམས་འཆལ་བ་ལ་ནི་སྦྱོང་བ་སྟོན་པར་བྱེད་པའི་ཕྱིར་རོ། །ད་ནི་བྱང་ཆུབ་གསུམ་གྱི་ཚོགས་ཉིད་ཀྱིས་འདུལ་བ་ལ་བསྟོད་པའི་ཕྱིར། སངས་རྒྱས་རྣམས་དང་རང་རྒྱལ་རྣམས་ཀྱིས་ཀྱང། །བྱང་  
ཆུབ་གང་བརྙེས་ཐུབ་སློབ་རྣམ་དག་པའི། །སེམས་ཅན་དགྲ་བཅོམ་ཡོན་ཏན་ལྡན་པ་རྣམས། །དེ་ལ་རྒྱུ་ནི་འདུལ་བ་ཡིན་པར་གསུངས། །ཞེས་བྱ་བ་གསུངས་ཏེ། སངས་རྒྱས་བཅོམ་ལྡན་འདས་རྣམས་ཀྱིས་བླ་ན་མེད་པའི་བྱང་ཆུབ་བརྙེས་པ་གང་ཡིན་པ་དང། རང་རྒྱལ་རང་སངས་རྒྱས་  
རྣམས་ཀྱིས་བྱང་ཆུབ་བརྙེས་པ་གང་ཡིན་པ་དང། ཐུབ་པ་བཅོམ་ལྡན་འདས་ཀྱི་སློབ་མ་རྣམ་པར་དག་པའི་སེམས་ཅན་དགེ་བའི་ཚོགས་བསགས་པ་རྣམས་དགྲ་བཅོམ་པའི་ཡོན་ཏན་དང་ལྡན་པ་དགྲ་བཅོམ་པའི་འབྲས་བུ་འཁོར་དང་བཅས་པ་དང་ལྡན་པར་གྱུར་པ་འཕགས་པ་ཤཱ་རིའི་བུ་ལ་སོགས་པ་དེ་ལ་ཡང་ཐམས་  
  
༄༅། །ཅད་དུ་རྒྱུ་ནི་འདུལ་བ་ཡིན་པར་གསུངས་ཏེ། དེས་ཚུལ་ཁྲིམས་ལ་གནས་ཚུལ་ཁྲིམས་ལ་བརྟེན་ཏེ་ལམ་བསྒོམ་པའི་ཕྱིར་རོ། །ད་ནི་བསྟན་པའི་གནས་རྒྱུ་ཉིད་ཀྱིས་སྟོད་པར་བྱེད་དེ། ཇི་སྲིད་འགྲོ་འདིར་རྒྱལ་བ་ཐམས་ཅད་ཀྱི། །མཛོད་མཆོག་འདུལ་བ་རྫོགས་པ་  
འདི་གནས་པ། །དེ་སྲིད་ཆོས་སྒྲོན་འདི་ནི་གནས་འགྱུར་ཞིང། །བཟློག་པར་གྱུར་ན་ཞི་བ་ཐོབ་པར་འགྱུར། །ཞེས་བྱ་བ་ལ་རྫོགས་པའི་ཞེས་བྱ་བ་ནི་ཚང་བ་སྟེ། གསོལ་བ་དང་ལས་ལ་སོགས་པ་ལ་འཇུག་ནུས་པའོ། །དེ་སྲིད་ཆོས་སྒྲོན་འདི་ནི་གནས་འགྱུར་ཞིང་ཞེས་བྱ་བའི་སྒྲ་ནི་ངེས་པར་  
གཟུང་བའི་དོན་ཏོ། །དེས་འདིར་དོན་དུ་ན་དུས་ཇི་སྲིད་དུ་འགྲོ་བ་འཇིག་རྟེན་འཛམ་བུའི་གླིང་འདིར་རྒྱལ་བ་ཐམས་ཅད་ཀྱི་དམ་པའི་ཆོས་ཀྱི་མཛོད་ཀྱི་མཆོག་འདུལ་བ་རྫོགས་པ་འདི་གནས་པར་འགྱུར་བའི་དུས་དེ་སྲིད་ཁོ་ནར་དེ་བཞིན་གཤེགས་པའི་དམ་པའི་ཆོས་ཀྱི་སྒྲོན་མ་ལྷག་མ་འདི་ཡང་གནས་  
པར་འགྱུར་ཞིང། དེ་ལས་བཟློག་པར་གྱུར་པ་འདུལ་བ་རྫོགས་པར་ནུབ་པར་གྱུར་ན་དམ་པའི་ཆོས་ཀྱི་སྒྲོན་མ་ལྷག་མ་ཡང་ཞི་བ་ཐོབ་པར་འགྱུར་ཏེ་ནུབ་པ་ཁོ་ནར་འགྱུར་རོ་ཞེས་བྱ་བའི་ཐ་ཚིག་གོ། །ད་ནི་དཀོན་པ་ཉིད་ཀྱིས་སྟོད་པར་བྱེད་དེ། སངས་རྒྱས་མི་བཞུགས་འཇིག་རྟེན་ཚིགས་བཅད་དང་  
མདོ་སྡེའི་ཡན་ལག་དེ་དང་དེ་དག་སྤྱོད། །བསླབ་འཇུག་མེད་ན་འདུལ་བའང་མེད་འགྱུར་བས། །དེའི་ཕྱིར་རྒྱལ་བ་དག་པས་ཆེས་འདི་དཀོན། །ཞེས་བྱ་བ་ལ། མི་བཞུགས་ཞེས་བྱ་བས་ནི་མེད་པའི་དོན་བསྟན་ཏོ། །དེ་དང་དེ་དག་ཅེས་བྱ་བ་ནི་ཟློག་པའི་ཚིག་སྟེ་མང་བ་ཉིད་དུ་བསྟན་ཏོ། །དེས་ནི་  
འདི་ལྟར་སངས་རྒྱས་མི་བཞུགས་སུ་ཟིན་ཀྱང་འཇིག་རྟེན་འཛམ་བུའི་གླིང་འདི་ན། འདོད་པ་ཁྱོད་ཀྱི་རྩ་བ་ཤེས། །ཁྱོད་ནི་ཀུན་དུ་རྟོག་ལས་བྱུང། །ཁྱོད་ལ་ཀུན་དུ་བརྟག་མི་བྱ། །དེས་ན་ང་ལ་ཁྱོད་མི་འབྱུང། །ཞེས་བྱ་བ་ལ་སོགས་པ་ཚིགས་བཅད་དེ་དང་དེ་ལྟ་བུ་དག་དང། ལྷའི་མདོ་ལ་  
སོགས་པ་མདོ་སྡེའི་ཡན་ལག་དམ་དུམ་མང་པོ་དེ་དང་དེ་དག་སྤྱོད་པ་ཡོད་ཀྱི། །བཅོམ་ལྡན་འདས་བྱུང་དུ་ཟིན་ཀྱང་བསླབ་པ་ལ་འཇུག་པ་མེད་ཅིང་བསླབ་པ་བཅའ་བ་མེད་ན་འདུལ་བའང་མེད་ཅིང་སྤྱོད་པར་མི་འགྱུར་བས་དེའི་ཕྱིར་རྒྱལ་བ་སངས་རྒྱས་བཅོམ་ལྡན་འདས་དག་པས་ཀྱང་ཆོས་འདུལ་བ་  
  
།ད་ནི་དཔེ་ཡི་སྒོ་ནས་བསྟོད་པའི་ཕྱིར། །འཇོག་བྲལ་སེམས་གླང་ལྕགས་ཀྱོ་འདི་ཡིན་ཏེ། །གདུལ་བྱ་མ་ཐུལ་བ་ཡི་སྲབ་འདི་ཡིན། །ར་བའི་མཚམས་ཀྱི་འོབས་དང་འདྲ་བ་སྟེ། །ཟག་  
པ་ཀུན་གྱི་ཆུ་ལོན་འདུལ་བ་ཡིན། །ཞེས་བྱ་བ་གསུངས་ཏེ། དེ་ལ་འདིས་སེམས་དོན་རྣམས་ལ་འཇོག་པར་བྱེད་པས་ན་འཇོག་པ་ནི་ཏིང་ངེ་འཛིན་ཏོ། །འཇོག་པ་དེ་དང་བྲལ་བའི་ཕྱིར་འཇོག་པ་དང་མ་བྲལ་བ་ནི་མཉམ་པར་མ་བཞག་པ་སྟེ། དེ་ཉིད་སེམས་ཡིན་པས་འཇོག་བྲལ་སེམས་སོ་  
དེ་ཉིད་གླང་པོ་ཆེ་དང་ཆོས་མཐུན་པ་ཉིད་ཡིན་ཏེ། འཇོག་པ་དང་བྲལ་བའི་སེམས་ནི་གླང་པོ་ཆེ་དང་འདྲ་བས་འཇོག་བྲལ་སེམས་གླང་ཞེས་སྨོས་སོ། །གླང་པོ་ཆེ་དེ་གནས་མ་ཡིན་པ་ལས་བཟློག་ཅིང་གནས་བདེ་བར་འཇོག་པར་བྱེད་པ་ལྕགས་ཀྱོ་ཡིན་པ་དང་འདྲ་བར་འཇོག་པ་དང་བྲལ་བའི་སེམས་གླང་  
པོ་ཆེ་དང་འདྲ་བ་དེ་གནས་མ་ཡིན་པ་ལས་བཟློག་ཅིང་གནས་བདེ་བར་འཇོག་པར་བྱེད་པའི་ལྕགས་ཀྱོ་ཡང་འདུལ་བ་འདི་ཡིན་ཏེ་འདྲ་བའི་ཕྱིར་རོ། །གདུལ་བྱ་ཞེས་བྱ་བ་ནི་གདུལ་བར་བྱ་བ་སྟེ་རྟའོ། །མ་དུལ་བ་ཞེས་བྱ་བ་ནི་མ་བསླབས་པ་སྟེ། སེམས་ཀྱི་རྟ་གདུལ་བར་བྱ་བ་མ་ཐུལ་བ་དེ་  
འདུལ་བའི་སྲབ་ཀྱི་ཁ་ལྕགས་དང་འདྲ་བ་ཡང་འདུལ་བ་འདི་ཡིན་ཏེ། ཕན་པ་དང་གནོད་པ་ལ་འཇུག་པ་དང་ལྡོག་པར་བྱེད་པ་ཡིན་པའི་ཕྱིར་རོ། །ར་བའི་མཚམས་ཞེས་བྱ་བ་ནི་རང་ཕྱིའི་མཚམས་ཏེ་དེའི་འོ་བས་དང་འདྲ་བ་ཡང་འདུལ་བ་འདི་ཉིད་ཡིན་ཏེ། འདའ་བ་དང་འདའ་བར་བྱ་བ་མ་ཡིན་པའི་  
མཚམས་ཀྱི་མུ་ཐུག་པ་ཡིན་པའི་ཕྱིར་རོ། །ཟག་པ་ཞེས་བྱ་བ་ནི་གང་གིས་འཛག་པར་བྱེད་པ་ཉོན་མོངས་པ་རྣམས་དང། གང་ནས་འཛག་པར་འགྱུར་བ་ལུས་དང་ངག་དང་ཡིད་ཀྱི་སྒོ་དག་སྟེ། དེ་དག་ཀུན་འགོག་པའི་ཆུ་ལོན་ཡང་འདུལ་བ་ཡིན་ཏེ། འདི་ལྟར་ཉོན་མོངས་པ་མངོན་དུ་གྱུར་  
པ་དག་དང། དེ་ལས་བྱུང་བའི་ལུས་དང་ངག་དང་ཡིད་ཀྱི་ལས་ཀྱང་འདུལ་བས་བཟློག་པའི་ཕྱིར་རོ། །ད་ནི་སྟོན་པ་དང་འདྲ་བ་ཉིད་ཀྱིས་བསྟོད་པའི་ཕྱིར། རྒྱལ་བ་སྟོན་པ་དེ་ཡི་བསྟན་བཅོས་དག་མདོ་དང་ཆོས་མངོན་ཡིན་གསུངས་འདུལ་བ་ནི། །སྟོན་དང་བསྟན་བཅོས་དངོས་ཡིན་དེ་ཡི་  
  
༄༅། །ཕྱིར༑ །གཉིས་གྱུར་ཕྱག་བྱ་སངས་རྒྱས་ཆོས་གཅིག་བཞིན། །ཞེས་བྱ་བ་གསུངས་ཏེ། འདི་ལྟར་རྒྱལ་བ་བཅོམ་ལྡན་འདས་ནི་སྟོན་པ་ཡིན་ཏེ། བསྟན་པ་ཐམས་ཅད་འཇུག་པར་མཛད་པའི་ཕྱིར་རོ། །སྟོན་པ་དེའི་བསྟན་བཅོས་དག་ནི་མདོ་སྡེ་དང་ཆོས་  
མངོན་པ་ཞེས་བྱ་བའི་གཞུང་གང་ཡིན་པ་དེ་གཉིས་ཡིན་པར་གསུངས་ཏེ། དེ་གཉིས་ཡོངས་སུ་སྨིན་པ་དང་རྣམ་པར་གྲོལ་བར་མཛད་པའི་ཕྱིར་རོ། །འདུལ་བ་ནི་དངོས་སུ་སྟོན་པ་ཡང་ཡིན་ཏེ། དེ་བཞིན་གཤེགས་པ་འདྲ་བར་རྟག་ཏུ་རྣམ་པར་གྲོལ་བ་དང། རྣམ་པར་མ་གྲོལ་བ་རྣམས་  
ལ་རྗེས་སུ་སྟོན་པའི་ཕྱིར་རོ། །བསྟན་བཅོས་དངོས་ཀྱང་ཡིན་ཏེ། གཞུང་གི་རང་བཞིན་ཡིན་པའི་ཕྱིར་རོ། །དེའི་ཕྱིར་འདུལ་བ་འདི་ནི་ངོ་བོ་ཉིད་གཅིག་ལས་གཉིས་སུ་འགྱུར་བ་ཡིན་ཏེ། སྟོན་པ་དང་བསྟན་བཅོས་ཀྱི་ངོ་བོ་ཉིད་དུ་གྱུར་པ་ཡིན་པས་འདུལ་བ་འདི་ནི་ཕྱག་བྱ་བའི་འོས་ཡིན་ཏེ་  
འདི་ལ་ངེས་པ་ཁོ་ནར་ཕྱག་བྱ་བའོ། །ཅི་ཞིག་དང་འདྲ་བར་གཉིས་སུ་གྱུར་པ་ཡིན་ཞེ་ན། ཆོས་མི་མཐུན་པའི་དཔེ་བསྟན་པའི་ཕྱིར། སངས་རྒྱས་ཆོས་གཅིག་བཞིན་དུ་ཞེས་བྱ་བ་གསུངས་ཏེ། དཔེར་ན་སངས་རྒྱས་བཅོམ་ལྡན་འདས་དང་ཆོས་ནི་ངོ་བོ་ཉིད་ཐ་དད་པ་ཡིན་ཏེ། ཐམས་ཅད་  
མཁྱེན་པ་ཉིད་ཡིན་པའི་ཕྱིར་ན་སངས་རྒྱས་བཅོམ་ལྡན་འདས་ཡིན་པ་མྱ་ངན་ལས་འདས་པ་ཐོབ་པར་མཛད་པ་ཡིན་པའི་ཕྱིར་ནི་ཆོས་ཡིན་པས་དེ་གཉིས་ངོ་བོ་ཉིད་ཐ་དད་ཀྱང་སངས་རྒྱས་ཞེས་བྱ་བ་གཅིག་ཏུ་འགྱུར་བ་བཞིན་དུ། འདི་ནི་དེ་ལས་བཟློག་སྟེ་འདུལ་བ་ཞེས་བྱ་བའི་ངོ་བོ་ཉིད་གཅིག་  
པ་ལས་དེ་བཞིན་གཤེགས་པ་དང་འདྲ་བར་རྟག་ཏུ་རྣམ་པར་གྲོལ་བ་དང། རྣམ་པར་མ་གྲོལ་ང་རྣམས་ལ་རྗེས་སུ་སྟོན་པའི་ཕྱིར་ན་སྟོན་པ་ཡང་ཡིན་ལ། གཞུང་གི་རང་བཞིན་ཡིན་པའི་ཕྱིར་ནི་བསྟན་བཅོས་ཀྱང་ཡིན་པས་དེའི་ཕྱིར་སྟོན་པ་དང་བསྟན་བཅོས་ཀྱི་ངོ་བོ་ཉིད་གཉིས་སུ་གྱུར་པ་དེ་ནི་ཕྱག་  
བྱ་བའི་འོས་ཁོ་ན་ཡིན་ནོ། །ད་ནི་དེ་བཞིན་གཤེགས་པ་བས་ཀྱང་ཆེས་བླ་མ་ཡིན་པས་འདི་ལ་ཕྱག་བྱ་བ་ཉིད་དུ་བསྟན་པའི་ཕྱིར། གང་ལ་བརྟེན་ཏེ་གནས་པའི་སངས་རྒྱས་རྣམས། །དེ་ལ་གུས་བཅས་རྗེ་སར་བཅས་གྱུར་ཅིང། །དེ་ནི་མགོན་པོའི་མགོན་ཡིན་སྐྱབས་གནས་ཡིན། །  
  
ཅེས་བྱ་བ་གསུངས་ཏེ། འདུལ་བ་གང་ལ་བརྟེན་ཏེ་གནས་ཤིང་དེ་དང་འགལ་བ་ཀུན་དུ་མི་སྤྱོད་པས་ཐ་སྙད་མཛད་པའི་སངས་རྒྱས་བཅོམ་ལྡན་འདས་རྣམས་འདུལ་བ་དེ་ལ་ངོ་བོ་ཉིད་ཁོ་ནར་གུས་པ་དང་ལྡན་པའི་སྒོ་ནས་གུས་པ་  
དང་བཅས་པ་དང་དེ་ལ་འཇིག་རྟེན་གྱིས་སྨད་པའི་དབང་གིས་དགོངས་པ་བསྟོད་པའི་སྒོ་ནས་རྗེས་དང་བཅས་པར་གྱུར་པ་དེ་འདྲ་བའི་འདུལ་བ་འདི་ལ་རབ་ཏུ་བསྒྲིམས་ཏེ་ཕྱག་འཚོལ་ཅིག་ཅེས་བྱ་བར་སྦྱར་རོ། །ཅིའི་ཕྱིར་ཞེ་ན། དེའི་ཕྱིར། དེ་ནི་མགོན་པོའི་མགོན་ཡིན་སྐྱབས་གནས་ཡིན། །  
ཞེས་བྱ་བ་གསུངས་སོ། །གང་གི་ཕྱིར་འདུལ་བ་དེ་ནི་བདག་ཅག་གི་བླ་མ་མགོན་པོ་སངས་རྒྱས་བཅོམ་ལྡན་འདས་པས་ཀྱང་བླ་མ་མགོན་པོ་ཡིན་ཏེ། དེ་དེ་ལྟ་གུས་པ་དང་བཅས་རྗེས་དང་བཅས་པའི་ཕྱིར་དང། འདུལ་བ་དེ་ནི་སྐྱབས་ཡིན་ཏེ། ཁྱིམ་ཡོངས་སུ་སྤོང་བ་དང་བརྟུལ་ཞུགས་ཀྱི་  
བགོ་བཤའ་ལེགས་པར་བྱེད་པའི་རྒྱུ་ཡིན་པའི་ཕྱིར་དང། འདུལ་བ་དེ་ནི་གནས་ཡིན་ཏེ། བརྟུལ་ཞུགས་བླངས་པ་རྣམས་ལ་སྐྱོབ་པ་དང་སྲུང་བ་དང། བརྟུལ་ཞུགས་ཀྱང་ཡོངས་སུ་སྲུང་བར་བྱེད་པ་དེའི་ཕྱིར་རབ་ཏུ་བསྒྲིམས་ལ་འདུལ་བ་འདི་ལ་ངེས་པ་ཁོ་ནར་ཕྱག་འཚོལ་ཅིག་བྱ་བའི་ཐ་ཚིག་གོ། །དེ་ནི་  
གནོད་པའི་རྒྱུ་ཉིད་ཀྱིས་གུས་པ་སྐྱེད་པའི་ཆེད་དུ་བསྟོད་པའི་ཕྱིར། གང་ཞིག་སྟོན་པ་ཐུགས་རྗེའི་བསྟན་པ་ལ། །ཡང་བར་སེམས་ཤིང་ཅུང་ཟད་འདའ་བྱེད་པ། །དེ་ནི་དེ་ལས་སྡུག་བསྔལ་གཞན་དབང་ཐོབ། །སྨྱིག་ཚལ་བསྲེགས་པས་ཨ་མྲའི་ཚལ་ཉམས་བཞིན། །ཞེས་བྱ་བ་  
གསུངས་ཏེ། རབ་ཏུ་བྱུང་བ་བག་མེད་པ་དང་ལྡན་པ་གང་ལ་ལ་ཞིག་སྟོན་པ་བཅོམ་ལྡན་འདས་ཐུགས་རྗེ་དང་ལྡན་པ་ཕན་པ་ཉི་བར་སྟོན་པའི་བསྟན་པ་འདུལ་བ་ལས་གསུངས་པའི་བཀའ་ལུང་ལ་བཅས་པའི་ཁ་ན་མ་ཐོ་བ་ཡང་ཡིན་པས་དེ་ལས་འདས་ན་ཉེས་བྱས་ལ་སོགས་པ་ཙམ་འབྱུང་བར་སེམས་  
ཤིང་རྟོག་པ་ན་དོན་མེད་པ་ཉིད་དོ་སྙམ་དུ་བློ་སྔོན་དུ་གཏོང་ཞིང་ཅུང་ཟད་འདའ་ཞིང་འགལ་བར་བྱེད་པའི་རབ་ཏུ་བྱུང་བ་བག་མེད་པ་དང་ལྡན་པ་དེ་ནི་བསྟན་པ་ལས་འདས་པ་དེ་ལས་འཇིག་རྟེན་ཕ་རོལ་དུ་ལུས་དང་སེམས་ཀྱི་སྡུག་བསྔལ་ཆེན་པོས་གདུང་བར་བྱེད་པ་སེམས་ཅན་དམྱལ་བའི་སྲུང་མ་ལ་སོགས་  
  
༄༅། །པ་དང་འབྲེལ་པ་གཞན་ལ་རག་ལས་ཤིང་གཞན་གྱི་དབང་དུ་གྱུར་པ་ཐོབ་པར་འགྱུར་བས་དེའི་ཕྱིར་སྟོན་པའི་བསྟན་པ་རྗེས་སུ་བསྒྲུབ་པར་བྱའོ་ཞེས་བྱ་བའི་ཐ་ཚིག་གོ། །དེ་ཉིད་དཔེས་བསྟན་པའི་ཕྱིར། སྨྱིག་ཚལ་བསྲེགས་པས་ཨ་མྲའི་ཚལ་ཉམས་བཞིན། །ཞེས་  
བྱ་བ་གསུངས་ཏེ། དཔེར་ན་རྒྱལ་པོའི་ཨ་མྲའི་ཚལ་སྲུང་བའི་ཕྱིར་ཁོར་ཁོར་ཡུག་ཏུ་སྨྱིག་མ་ཚེར་མ་ཅན་གྱིས་བསྐོར་བ་བྱས་པ་དེ་མི་བག་མེད་པ་ལ་ལ་ཞིག་གིས་འདི་ནི་དགོས་པ་མེད་དེ་གྱོད་ཡང་བ་ཡིན་ནོ་སྙམ་དུ་སེམས་ཤིང། བསྲེགས་པས་ཨ་མྲའི་ཚལ་དེ་བ་ལང་དང་རྟ་ལ་སོགས་པ་  
མཐའ་དག་གིས་ཟོས་པ་ལ་སོགས་པས་ཉམས་ཤིང་གནོད་པར་གྱུར་པ་ན་མི་དེ་ལ་གཞི་དེས་རྒྱལ་པོ་ཁྲོས་པས་ཆད་པ་ཆེན་པོ་ལ་གཏུགས་པ་ལས་བྱུང་བའི་སྡུག་བསྔལ་ཐོབ་པར་འགྱུར་བ་དེ་བཞིན་དུ། འདིར་ཡང་བཅས་པའི་ཁ་ན་མ་ཐོ་བ་དང་བཅས་པ་སྨྱིག་མའི་ཚལ་ལྟ་བུ་དེ་ལས་འདས་  
ཤིང་རང་བཞིན་གྱིས་ཁ་ན་མ་ཐོ་བ་དང་བཅས་པ་ཨ་མྲའི་ཚལ་ལྟ་བུ་དེ་ཉམས་པ་ན་རྒྱལ་པོ་ཁྲོས་པ་ལྟ་བུ་རྒྱལ་བའི་བཀའ་ཁྱད་དུ་བསད་ཅིང་བསླབ་པ་དྲལ་བ་དེ་ལས་རྒྱལ་པོའི་སྡུག་བསྔལ་གཞན་གྱི་དབང་དུ་གྱུར་པ་ཐོབ་པ་ལྟ་བུ་འཇིག་རྟེན་ཕ་རོལ་དུ་སེམས་ཅན་དམྱལ་བའི་སྲུང་མ་ལ་སོགས་  
པ་གནོད་པའི་སྡུག་བསྔལ་ཆེན་པོ་འཐོབ་པར་འགྱུར་བས་དེའི་ཕྱིར་བཅས་པའི་ཁ་ན་མ་ཐོ་བ་ཡང་སྨྱིག་མའི་ཚལ་ལྟ་བུ་དེ་ཉིད་ལ་གུས་པ་དང་བཅས་པས་བསྲུང་བར་བྱའོ། །ད་ནི་ཁྱད་པར་དུ་གསོད་པའི་སེམས་ཀྱིས་བཅས་པའི་ཁ་ན་མ་ཐོ་བ་དང་བཅས་པ་ལས་འདས་པའི་ཉེས་པ་བརྗོད་པའི་ཕྱིར་  
འདི་ན་ལ་ལས་རྒྱལ་པོའི་ཚིག་ཆེན་ཡང། །བཟླས་ན་ལན་འགའ་ཆད་པ་ཐོབ་མི་འགྱུར། །ཐུབ་པའི་བཀའ་ལུང་ཚུལ་མིན་བཟླས་བྱས་ན། །དུད་འགྲོར་འགྲོ་འགྱུར་ཨེ་ལའི་འདབ་ཀླུ་བཞིན། །ཞེས་བྱ་བ་གསུངས་ཏེ། འཇིག་རྟེན་འདི་ན་སྐྱེ་བོ་ལ་ལས་རྒྱལ་པོའི་ཚིག་ཆེན་པོ་ཡང་  
བཟླས་ན་ལན་འགའ་བྱམས་པའི་གནས་ལྟ་བུའམ་ཡུལ་འཁྲུག་པ་ལ་སོགས་པར་འགྱུར་བའི་གནས་སྐབས་ན་རྒྱལ་པོའི་ཆད་པ་འཐོབ་པར་མི་འགྱུར་བ་ཡང་སྲིད་ཀྱི། ཐུབ་པ་བཅོམ་ལྡན་འདས་ཐུགས་རྗེ་དང་ལྡན་པ་ཕན་པ་མཛད་པ་བླ་ན་མེད་པའི་བཀའ་ལུང་བསླབ་པ་ཚུལ་མ་ཡིན་པ་  
  
།དེ་ཉིད་དཔེས་བསྟན་པའི་ཕྱིར། ཨེ་ལའི་འདབ་ཀླུ་བཞིན་ཞེས་བྱ་བ་གསུངས་  
ཏེ༑ བཅོམ་ལྡན་འདས་འོད་སྲུངས་ཀྱི་དགེ་སློང་སྤོང་བ་པ་དེས་འཆག་པའི་ཚེ་མགོ་བོའི་སྟེང་དུ་ཤིང་ཨེ་ལའི་འདབ་མས་རིག་པ་ན། བཅོམ་ལྡན་འདས་ཀྱི་བཀའ་ཁྱད་དུ་བསད་དེ་ཤིང་ཨེ་ལའི་འདབ་མ་དེ་བཅད་པས་གཞི་དེས་དགེ་སློང་དེ་ཀླུ་ཨེ་ལའི་འདབ་ཅེས་བྱ་བར་སྐྱེས་ཏེ། མགོ་ལ་ཤིང་ཨེ་  
ལའི་དྲུང་ཅིག་སྐྱེས་ཤིང་དེ་འགུལ་བ་ན་སྡུག་བསྔལ་གྱི་ཚོར་བ་མི་བཟད་པ་རྩུབ་པ་ཚ་བ་ཉམས་སུ་མྱོང་སྟེ། དེ་ནས་ཁྲག་དང་རྣག་གི་རྒྱུན་འབབ་པ་ཟས་སུ་ཟ་བར་གྱུར་པ་ལྟ་བུ་དང། དེ་དབང་འདྲ་བ་གཞན་དག་ཏུ་ཡང་འགྲོ་བར་འགྱུར་བའོ། །དེ་ནི་སོ་སོར་ཐར་པའི་རྣམ་པར་བཤད་པར་གྱུར་པ་  
ཉིད་ཀྱིས་འདུལ་བ་ལ་བསྟོད་པའི་ཕྱིར། སོ་སོར་ཐར་བྱ་གང་ཡིན་པ། །སངས་རྒྱས་འདུལ་བ་གང་ཆེན་མཚོ། །གཏིང་མཐའ་མེད་པ་ཐམས་ཅད་ཀྱི། །གནས་པའི་སྙིང་དང་སྙིང་པོ་ཡིན། །ཞེས་བྱ་བ་ལ་སོགས་པ་ཚིགས་སུ་བཅད་པ་དྲུག་གསུངས་སོ། །དེ་ལ་དོན་ནི་འདི་  
ཡིན་ཏེ། གང་ཕྱིར་སོ་སོར་ཐར་པ་ཞེས་བྱ་བ་གང་ཡིན་པ་དེ་ནི་ཡོན་ཏན་དང་ཕན་ཡོན་དུ་མས་ཡང་དག་པར་རྒྱས་པ་ཡིན་ལ། རྣམ་པར་འབྱེད་པ་དང་ཕྲན་ཚེགས་ལ་སོགས་པ་འདུལ་བ་འདི་དག་ཐམས་ཅད་ནི་སོ་སོར་ཐར་པ་དེའི་རྒྱ་ཆེར་རྣམ་པར་བཤད་པ་ཡིན་པར་གསུངས་པ་དེའི་བྱིན་  
ཐར་པར་འདོད་པ་དག་གིས་འདུལ་བ་འདི་ལ་གུས་པར་བྱས་ཏེ་མཉན་པ་ལ་འབད་པ་བྱ་ཞིང། འདུལ་བ་ལ་གུས་པས་མཉན་པའི་སྤྲོ་བ་བརྟན་པར་བྱའོ་ཞེས་སྟན་ཏོ། །འོ་ན་སོ་སོར་ཐར་པ་ཞེས་བྱ་བ་དེ་ཇི་ལྟ་བུ་ཞིག་ཡིན་ཞེ་ན། དེའི་ཕྱིར་སོ་སོར་ཐར་བྱ་གང་ཡིན་པ་ལ་སོགས་པ་  
གསུངས་ཏེ། དེ་ལ་སངས་རྒྱས་ཀྱིས་གསུངས་པའི་འདུལ་བ་གང་ཆེན་མཚོ་ཞེས་པ་རྒྱ་མཚོ་ལྟ་བུ་གང་ལ། གཏིང་ཞེས་བྱ་བ་ཀུན་ནས་སློང་བ་དང། མཐའ་ཞེས་བྱ་བ་འབྲས་བུ་སྟེ། དེ་གཉིས་དཔག་ཏུ་མེད་པ་དེ་ནི་སངས་རྒྱས་ཀྱི་འདུལ་བ་གང་ཆེན་མཚོ་གཏིང་དང་མཐའ་མེད་པ་ཞེས་  
  
༄༅། །བྱ་བ་སྟེ༑ འདུལ་བ་རྒྱ་མཚོ་སྟོང་ཕྲག་བརྒྱ་པའི་ཚད་དེ་དག་ཐམས་ཅད་ཀྱི་གནས་པ་ཞེས་བྱ་བ་མཚན་ཉིད་རྣམ་པར་གཞག་པ་དེའི་སྙིང་ཞེས་བྱ་བ་འཕེན་པ་ས་བོན་ཀུན་ནས་སློང་བ་དང། སྙིང་པོ་ཞེས་བྱ་བ་བརྟན་པ་རྣམ་པར་མི་གཡོ་བ་ནི་སོ་སོར་ཐར་པ་ཞེས་བྱ་བ་སྡིག་པ་ལས་  
ཐར་པའམ། འཁོར་བ་ཐམས་ཅད་ལས་ཐར་པ་མདོའི་སྡེ་བསྟན་པ་དེ་ཡིན་ནོ། །འདི་ནི་དམ་ཆོས་རྒྱལ་པོ་ཡི། །ཆོས་ཀུན་གྱི་ནི་འདྲེན་པ་མཆོག་འདི་ནི་དགེ་སློང་ཚོང་ཚོགས་ཀྱི། །བསླབ་ཟོང་ཚོང་ཁང་ཆེན་པོ་ཡིན། །ཞེས་བྱ་བ་ནི་སོ་སོར་ཐར་པ་འདི་ནི་དམ་ཆོས་རྒྱལ་པོ་ཞེས་བྱ་བ་སངས་  
རྒྱས་བཅོམ་ལྡན་འདས་ཀྱི་མདོའི་སྡེ་ལ་སོགས་པ་བསྟན་པའི་ཆོས་ཀུན་གྱི་ནི་འདྲེན་པ་མཆོག་ཡིན་ཏེ་བློན་པོ་རིན་པོ་ཆེ་དང་འདྲའོ་ཞེས་བྱ་བའི་ཐ་ཚིག་གོ། །ཡང་དེ་ཉིད་བྱེ་བྲག་ཏུ་བྱ་བའི་ཕྱིར། འདི་ནི་དགེ་སློང་ཚོང་ཚོགས་ཀྱི། །བསླབ་ཟོང་ཚོང་ཁང་ཆེན་པོ་ཡིན། །ཞེས་བྱ་བ་གསུངས་ཏེ། སོ་  
སོར་ཐར་པ་འདི་ནི་མྱང་ན་ལས་འདས་པའི་ནོར་བུ་རིན་པོ་ཆེ་འདོད་པའི་དགེ་སློང་ཚོང་པའི་ཚོགས་པ་འདྲོན་པ་རྣམས་ཀྱི་བསླབ་པ་ཟོང་ཚུལ་ཁྲིམས་ཀྱི་ནོར་གང་ཡིན་པ་དེའི་ཚོང་ཁང་ཆེན་པོ་ཞེས་བྱ་བ་ཟོང་བཅེར་བའི་གནས་དང་འདྲ་བ་ཡིན་ནོ། །ཚུལ་ཁྲིམས་འཆལ་པས་ཟིན་རྣམས་ཀྱི། །གདུག་པ་རྣམས་  
སེལ་སྨན་འདི་ཡིན། །འདི་ནི་ལང་ཚོ་རྣམས་འཁྲུལ་བའི། །རྐང་གཉིས་གཞོན་ནུའི་ལྕགས་ཀྱོ་ཡིན། །ཞེས་བྱ་བ་ནི། གང་དག་ཚུལ་ཁྲིམས་འཆལ་བའི་བསླབ་པ་རལ་པ་ལྷག་མ་དང་བཅས་པ་སྤྲུལ་ཆེན་པོ་དུག་མྱུར་དུ་ཁྱབ་པར་བྱེད་པས་ཟིན་ཅིང་རེག་པ་དེ་རྣམས་ཀྱི་ལྟུང་བ་གདུག་པ་  
རྣམ་པར་སེལ་ཞིང་རྣམ་པར་འགོག་པའི་སྨན་པ་ནད་སེལ་ནི་སོ་སོར་ཐར་པ་འདི་ཡིན་ཏེ། །འདིས་དེ་སྦྱོང་བ་སྟོན་པའི་ཕྱིར་རོ། །སོ་སོར་ཐར་པ་འདི་ནི་གང་དག་ལང་ཚོ་གཞོན་པ་ཉིད་རྣམ་པར་འཁྲུལ་ཞིང་རྣམ་པར་སྨྱོས་པའི་མི་རྐང་གཉིས་གཞོན་ནུ་དེ་དག་གི་ལྕགས་ཀྱོ་དང་འདྲ་བར་ཕྱིར་ཟློག་པ་ཡིན་  
ཏེ༑ བསྙིལ་བ་དང་ཡོངས་སུ་གནས་པ་སྤྱོད་པ་ལ་སོགས་པའི་ཉེས་དམིགས་སྟོན་པས་ཀུན་དུ་སྐྲག་པར་བྱེད་པ་ཡིན་པའི་ཕྱིར་རོ། །མཚོ་བས་ཟབ་པའི་འཁོར་བ་ལས། །སྒྲོལ་བའི་རྒལ་ཐབས་འདི་ཡིན་ཏེ། །འདི་ནི་བཟང་འགྲོར་འགྲོ་བ་ཡི། །ངེས་པའི་ཆུ་ལོན་ཟམ་པ་ཡིན། །ཞེས་  
  
གྲུ་དང། གཟིངས་དང། རྐྱལ་པ་ལ་སོགས་པ་ལྟ་བུ་ནི་སོ་སོར་ཐར་པ་འདི་ཡིན་ཏེ་  
ཚུལ་ཁྲིམས་རྣམ་པར་དག་ན་ལམ་སྐྱེ་བའི་ཕྱིར་རོ། །སོ་སོར་ཐར་པ་འདི་ནི་བཟང་འགྲོ་བདེ་འགྲོར་འགྲོ་ཞིང་འཇུག་པའི་ངེས་པ་བརྟན་པོ་གཅིག་ཏུ་གྱུར་པའི་ཆུ་ལོན་ཟམ་པ་ཞེས་བྱ་བ་ས་གཞི་དང་འབྲེལ་པའི་རྒྱུན་ས་ཡིན་ཏེ། ཚུལ་ཁྲིམས་ནི་བདེ་འགྲོའི་རྒྱུ་ཡིན་པའི་ཕྱིར་རོ། །འདི་ནི་ཉོན་མོངས་  
ཕམ་བྱེད་ལམ། །རྒྱལ་པོ་ཡི་ནི་འདྲེན་པ་མཆོག་འདི་ནི་ཐར་པའི་གྲོང་འཇུག་པའི། །ཐེམ་སྐས་གཞི་དང་འདྲ་བར་གནས། །ཞེས་བྱ་བ་ནི་སོ་སོར་ཐར་པ་འདི་ནི་འདོད་ཆགས་ལ་སོགས་པའི་ཉོན་མོངས་པ་ཕམ་ཞིང་སྤང་བར་བྱ་བ་ལ་འཕགས་པའི་ལམ་མིའི་བདག་པོ་རྒྱལ་པོ་དང་འདྲ་བའི་  
འདྲེན་པ་སྙིང་ཚོམས་མཆོག་ལྟ་བུ་ཡིན་ནོ། །སོ་སོར་ཐར་པ་འདི་ནི་ཐར་པ་མྱ་ངན་ལས་འདས་པའི་གྲོང་ཁྱེར་རྩེག་མར་འཇུག་ཅིང་འཇོག་པའི་ལམ་གྱི་ཐེམ་སྐས་གཞིའི་ཐེམ་སྐས་དང་པོ་དང་འདྲ་བར་གནས་ཏེ་ལམ་གྱི་གཞི་ནི་ཚུལ་ཁྲིམས་ཡིན་པའི་ཕྱིར་རོ། །ང་ནི་མྱ་ངན་འདས་འོག་ན། །འདི་ནི་ཁྱོད་ཀྱི་སྟོན་པ་  
ཞེས༑ །རང་བྱུང་ཉིད་ཀྱིས་གུས་བཅས་པར། །ནན་ཏན་དགེ་སློང་ཚོགས་མདུན་བསྟོད། །ཅེས་བྱ་བ་ནི་སྟོན་པ་བཅོམ་ལྡན་འདས་ཡོངས་སུ་མྱ་ངན་ལས་འདས་པའི་ཚེ་ན་དགེ་སློང་དག་དང་ཕྱིན་ཆད་བདག་ཅག་ལ་སྟོན་པ་མེད་པར་འགྱུར་རོ་སྙམ་དུ་དོགས་པ་བཟློག་པའི་ཕྱིར་འདི་སྐད་ཅེས་པ་མྱ་ངན་  
ལས་འདས་པར་གྱུར་ནས་སོ་སོར་ཐར་པ་འདི་ཁྱོད་ཀྱི་སྟོན་པ་བྱེད་པར་འགྱུར་བས་འདི་ནི་ཁྱོད་ཀྱི་སྟོན་པ་ཡིན་ནོ་ཞེས་རང་བྱུང་གཞན་གྱི་ལུང་མེད་པར་བླ་ན་མེད་པའི་མཁྱེན་པ་བརྙེས་པ་སངས་རྒྱས་བཅོམ་ལྡན་འདས་ཉིད་ཀྱིས་རང་གི་ཞལ་ནས་གུས་པ་དང་བཅས་པར་དགོངས་པ་གཏད་དེ་ནན་ཏན་དུ་དགེ་སློང་  
རྣམས་ལ་བཀའ་སྩལ་ནས། དགེ་སློང་གི་ཚོགས་དགེ་འདུན་དུ་བསྟོད་པ་མཛད་པས། དེའི་ཕྱིར་འདི་ནི་སྟོན་པ་ཉིད་ཀྱི་ཞལ་དང་འདྲ་བར་བསྟན་ཏོ། །འདུལ་འདི་སོ་སོར་ཐར་པ་དེའི། །རྣམ་འབྱེད་ཡིན་པར་དགོངས་པས་ན། །ཐར་འདོད་རྣམས་ཀྱིས་གུས་བྱས་ཏེ། །འདི་ནི་  
  
༄༅། །ནན་ཏན་མཉན་བྱར་བྱ། །ཞེས་བྱ་བ་ནི་དེ་ལྟར་གང་གི་ཕྱིར་སོ་སོར་ཐར་པ་ཞེས་བྱ་བ་གང་ཡིན་པ་དེ་ནི་ཡོན་ཏན་དང་ཕན་ཡོན་དེ་ལྟ་བུ་དུ་མས་ཡང་དག་པར་རྒྱས་པ་ཡིན་ལ། རྣམ་པར་འབྱེད་པ་དེ་ཕྲན་ཚེགས་ལ་སོགས་པ་འདི་དག་ཐམས་ཅད་ནི་སོ་སོར་ཐར་པ་དེའི་རྒྱ་ཆེར་རྣམ་  
པར་འབྱེད་པ་ཡིན་པར་དགོངས་པ་དེའི་ཕྱིར་ཐར་པར་འདོད་པ་རྣམས་ཀྱིས་གུས་པར་བྱས་ཏེ་སོ་སོར་ཐར་པ་དེའི་རྣམ་པར་འབྱེད་པར་གྱུར་པ་འདུལ་བ་འདི་དག་རྣམ་པ་ཐམས་ཅད་དུ་ནན་ཏན་གྱིས་མཉན་པར་བྱ་ཞིང། ཐོས་ནས་ཀྱང་འབྲས་བུ་དང་བཅས་པར་བྱའོ་ཞེས་བསྟན་ཏོ། །འདུལ་བ་རྣམ་  
པར་བཤད་པའི་གགས་བསལ་ཏེ། དེ་ལས་བདག་གིས་དགེ་བསྩགས་གང་ཡིན་པས། །འཆིང་བ་མ་ལུས་རབ་ཏུ་དགྲོལ་བྱའི་ཕྱིར། །འཇིག་རྟེན་ཀུན་གྱི་གགས་ནི་ཉམས་གྱུར་ཅིག་འདུལ་བ་ལ་བསྟོད་པ་བཙུན་པ་ཆོས་ཀྱི་ཚོང་དཔོན་གྱིས་མཛད་པ་སློབ་དཔོན་དུལ་བའི་ལྷས་རྣམ་  
པར་བཤད་པ་རྫོགས་སོ།། །།དེ་ནས་ཞི་ལམ་རྣམ་དབྱེའི་ཕྱིར། །བདག་ལ་རྣམ་པར་འབྱེད་པའི་ཚིག་གང་དག་མི་གསལ་སྣང་བ་དག་དེ་དག་རྣམ་པར་དགྲོལ་བར་བྱ། །ད་ནི་རྣམ་པར་འབྱེད་པའི་གཞུང་ཉིད་ཀྱི་ཚིག་མི་གསལ་བ་རྣམ་པར་བཤད་པར་བྱའོ། །འདིར་ཡང་  
བརྗོད་པར་བྱ་བ་ལ་སོགས་པ་བཞི་པོ་དག་ངེས་པར་བརྗོད་པར་བྱ་སྟེ། འདི་ལྟར་བརྗོད་པར་བྱ་བ་ལ་སོགས་པ་དང་བྲལ་ན་ཚིག་ཙམ་ལ་ཡང་ཉན་པ་པོ་དག་གུས་པར་མི་བྱེད་པའི་ཕྱིར་རོ། །དེ་ལ་འདིར་ལྟུང་བ་སྡེ་ལྔ་པོ་དག་ནི་བརྗོད་པར་བྱ་བའོ། །དེ་དག་གི་ངོ་བོ་ཉིད་བསྟན་པ་ནི་དགོས་པའོ། །  
ངོ་བོ་ཉིད་བསྟན་པ་དེ་ཡང་བསྟན་བཅོས་རྣམ་པར་འབྱེད་པ་ཞེས་བྱ་བ་འདིས་བྱེད་པས་ཐབས་དང་ཐབས་ལས་བྱུར་བའི་ཚུལ་ནི་འབྲེལ་པའོ། །རྣམ་པར་འབྱེད་པ་ལ་སོགས་པའི་འདུལ་བ་ཡོངས་སུ་ཤེས་པས་ཚུལ་ཁྲིམས་ཡོངས་སུ་དག་ན་འཕགས་པའི་ལམ་བསྒོམས་པས་མྱ་ངན་ལས་འདས་པ་ཐོབ་  
པ་ནི་དགོས་པའི་དགོས་པའོ། །དེ་ལ་རེ་ཞིག་ཡང་དག་པར་སྡུད་པར་བྱེད་པའི་ཚིགས་སུ་བཅད་པ་དག་རྣམ་པར་བཤད་པར་བྱའོ། །བསྐལ་པ་བྱེ་བ་རྣམས་སུ་ཡང། །འདུལ་བ་ཐོས་པར་འགྱུར་བ་དང། །གཟུང་དང་འཛིན་པ་རྙེད་དཀའ་སྟེ། །བསྒྲུབ་པའང་ཤིན་ཏུ་རྙེད་པར་དཀའ།།  
  
བསྐལ་པ་ཞེས་བྱ་བ་ནི་བསྐལ་བར་བྱེད་པ་སྟེ་དུས་ཀྱི་བྱེ་བྲག་གོ། །འདུལ་བ་ཞེས་བྱ་བ་ནི་གང་གིས་སློབ་མ་རྣམས་མྱ་ངན་ལས་འདས་པར་ཁྱད་པར་དུ་ཁྲིད་པར་བྱེད་པའམ། ལམ་ཐོང་པར་བྱེད་པ་སྟེ། བྱ་བ་དང་བྱ་བ་མ་ཡིན་པ་ཉེ་བར་སྟོན་པའོ། །དེ་ཐོས་པ་ཞེས་བྱ་བ་ནི་མཉན་  
པའོ༑ །གཟུང་ཞེས་བྱ་བ་ནི་ཚིག་གི་བདག་ཉིད་དང། དོན་གྱི་བདག་ཉིད་ཀྱིས་རྟོགས་པའོ། །འཛིན་པ་ཞེས་བྱ་བ་ནི་མི་བརྗེད་པའོ། །དེ་གསུམ་ཆར་ཡང་རྙེད་པར་དཀའ་སྟེ། རྒྱ་མཚོ་ཆེན་པོར་གཉའ་ཤིང་གི་མིག་ཏུ་རུས་སྦལ་གྱི་མགྲིན་པ་ཆུད་པའི་ཚུལ་གྱིས་སངས་རྒྱས་འབྱུང་ཡང་མི་ཉིད་  
དང༑ བར་ཆད་མེད་པ་ཉིད་རྙེད་པར་དཀའ་བས། བསྐལ་པ་ཆེན་པོ་བྱེ་བ་སྙེད་དག་འདས་པས་ཀྱང་དེ་དག་རྙེད་པར་དཀའ་སྟེ། དེ་དགེ་བའི་བཤེས་གཉེན་དང་ཕྲད་པ་ལ་སོགས་པའི་དབང་གིས་རྙེད་པར་འགྱུར་བའི་ཕྱིར་རོ། །སྒྲུབ་པ་ཞེས་བྱ་བ་ནི་འདུལ་བ་ལས་ནན་ཏན་བྱེད་པའོ། །དེའང་  
སྔ་མ་དེ་གསུམ་བས་ཀྱང་ཤིན་ཏུ་རྙེད་པར་དཀའ་སྟེ། ཡང་དག་པར་སྒྲུབ་པ་ནི་མངོན་པར་བརྩོན་པ་ལ་རག་ལས་པའི་ཕྱིར་རོ། །དེ་ལྟ་བས་ན་འདུལ་བ་བརྗོད་པར་བྱས་གུས་པར་ཉོན་ཅིག་ཐོས་ནས་ཀྱང་དྲང་སྲོང་ཆེན་པོས་ཇི་སྐད་གསུངས་པ་དེ་བཞིན་དུ་རྗེས་སུ་བསྒྲུབ་པ་ནན་ཏན་དུ་བྱའོ་ཞེས་བྱ་  
བའི་ཐ་ཚིག་གོ། །ཡང་དག་པར་སྡུད་པར་བྱེད་པའི་ཚིག་འདི་དང་འོག་མ་དག་ཀྱང་འདུལ་བ་ལ་གུས་པར་བྱ་བའི་ཕྱིར་གསུངས་པར་ཤེས་པར་བྱ་སྟེ། གང་གི་ཕྱིར་འདུལ་བ་ཐོས་པ་ལ་སོགས་པ་ནི་རྙེད་པར་དཀའ་བའི་སངས་རྒྱས་འབྱུང་བ་དང་ཆོས་བསྟན་པ་ལ་སོགས་པ་ནི་བདེ་བའི་ཕྱིར། གུས་  
པ་དང་བཅས་པས་འདུལ་བ་མཉན་པ་ལ་སོགས་པ་བསྒྲུབ་པར་བྱའོ་ཞེས་བྱ་བའི་ཐ་ཚིག་གོ། །སངས་རྒྱས་རྣམས་ནི་འབྱུང་བ་བདེ། །ཆོས་བསྟན་པ་ཡང་བདེ་བ་ཡིས། །དགེ་འདུན་མཐུན་པ་བདེ་བ་སྟེ། །མཐུན་པ་རྣམས་ཀྱི་དཀའ་ཐུབ་བདེ། །ཞེས་བྱ་བ་ལ་མཐུན་པ་ཞེས་བྱ་བ་ནི་རོ་གཅིག་  
པའོ༑ །དཀའ་ཐུབ་ཅེས་བྱ་བ་ནི་རྗེས་སུ་བསྒྲུབ་པ་སྟེ། ཉེ་བར་སྦྱོང་བ་གདུང་བར་བྱེད་པའོ། །འཕགས་པ་རྣམས་ནི་མཐོང་བ་བདེ། །དམ་པ་དག་དང་འགྲོགས་པ་བདེ། །བྱིས་པ་རྣམས་ནི་མ་མཐོང་ན། རྟག་ཏུ་བདེ་བ་ཉིད་དུ་འགྱུར། །ཞེས་བྱ་བ་ལ། འཕགས་པ་རྣམས་ཞེས་བྱ་བ་  
  
༄༅། །ནི་དགྲ་བཅོམ་པ་ལ་སོགས་པ་དག་གོ། །དམ་པ་དག་ཅེས་བྱ་བ་ནི་སོ་སོའི་སྐྱེ་བོ་རྣམས་ཀྱི་ནང་ན་སྐྱེས་བུ་དམ་པ་བྱང་ཆུབ་སེམས་དཔའ་ལ་སོགས་པ་དག་གོ། །འགྲོགས་པ་ཞེས་བྱ་བ་ནི་ལྷན་ཅིག་མཚུངས་པར་གནས་པའོ། །བྱིས་པ་རྣམས་ཞེས་བྱ་བ་ནི་ཤེས་རབ་འཆལ་པ་  
ལོག་པར་སྒྲུབ་པ་རྣམས་སོ། །འཇུག་ངོགས་བདེ་བའི་ཆུ་ཀླུང་བདེ། །ཆོས་ལ་གོམས་པའི་སྐྱེ་བོ་བདེ། །ཤེས་རབ་ཐོབ་པར་གྱུར་པ་བདེ། །ངའོ་ང་རྒྱལ་ཟད་པ་བདེ། །ཞེས་བྱ་བ་ལ་འཇུག་ངོགས་བདེ་བའི་ཞེས་བྱ་བ་ནི་འཇུག་པའི་ལམ་བདེ་བའོ། །ཆོས་ལ་གོམས་པ་ཞེས་བྱ་བ་ནི་དགེ་  
པའི་ཆོས་ལ་གོམས་པའོ། །ཤེས་རབ་ཐོབ་པར་གྱུར་པ་ཞེས་བྱ་བ་ནི་ཟག་པ་མེད་པའི་ཤེས་རབ་ཐོབ་པར་གྱུར་པའོ། །ངའོ་ང་རྒྱལ་ཟད་པ་ཞེས་བྱ་བ་ནི་ཁམས་གསུམ་པའི་འདོད་ཆགས་དང་བྲལ་བའོ། །ངེས་པར་བྱས་ཤིང་དབང་པོ་ཐུལ་བ་དག་དགོན་བཞི་བ་རྣམས་སུ་རྒས་གྱུར་དང།།  
མང་དུ་ཐོས་པ་ནགས་ཀྱི་ནང་དག་ཏུ། །ལང་ཚོ་ཡོལ་པ་རྣམས་ཀྱི་གནས་པ་བདེ། །ཞེས་བྱ་བ་ལ་ནི་ངེས་པར་བྱས་ཤིང་ཞེས་བྱ་བ་ནི་མངོན་པར་བརྩོན་པར་བྱས་པའོ། །དབང་པོ་ཐུལ་བ་དག་ཅེས་བྱ་བ་ནི་དབང་པོ་རྣམས་དབང་དུ་གྱུར་ཅིང་མཉམ་པར་གཞག་པ་དག་གོ། །དེ་དག་དགོན་པ་ཞི་བ་  
རྣམས་སུ་རྒས་པར་གྱུར་པ་རྣམས་དང། མང་དུ་ཐོས་པ་ནགས་ཀྱི་ནང་དག་ཏུ་ལང་ཚོ་ཡོལ་བ་རྣམས་ཀྱི་གནས་པ་བདེ་བ་ཞེས་བྱ་བ་ནི་དེ་ལྟར་གང་དག་གིས་མངོན་པར་བརྩོན་པ་བྱས་ནས་དབང་པོ་ཐུལ་བ་ནི་དགོན་པ་ཞི་བ་དབེན་པ་གྲོང་ལས་ཐག་རིང་བའི་ཕྱོགས་དག་ཏུ་རྒྱས་པར་གྱུར་པ་རྣམས་དང་  
གང་དག་མང་དུ་ཐོས་པ་ནི་ནགས་ཀྱི་ནང་དག་ཏུ་ལང་ཚོ་གཞོན་པ་ཉིད་ཡོལ་ཞིང་ཟད་པར་བྱས་དེ་རྣམས་ཀྱི་གནས་པ་ཞེས་བྱ་བ་གསོན་པ་ཉིད་ནི་བདེའོ་ཞེས་བྱ་བའི་ཐ་ཚིག་གོ། །ཤཱཀྱ་སེང་གེ་དེ་ལ་ནི། །སེན་མོ་བཅུ་ཡི་ཐལ་སྦྱར་ཏེ། །འདུལ་བ་རབ་ཏུ་གདོན་པར་བྱ། །འདུལ་བའི་དོན་དུ་  
ད་ལ་ཉོན། །ཞེས་བྱ་བ་ལ་སེན་མོ་བཅུ་ཞེས་བྱ་བ་ནི་ལག་སོར་གཉིས་ཀྱི་སེན་མོ་བཅུའོ། །འདུལ་བའི་དོན་དུ་ཞེས་བྱ་བ་ནི་སློབ་མ་རྣམས་གདུལ་བའི་དོན་དུའོ། །ཐོས་ནས་དྲང་སྲོང་ཆེན་པོ་ཡིས། །ཇི་སྐད་གསུངས་བཞིན་བསྒྲུབ་བྱ་ཞིང། །ཁ་ན་མ་ཐོ་ཕྲ་རྣམས་ལ། །  
  
།ཞེས་བྱ་བ་ལ། ཁ་ན་མ་ཐོ་ཕྲ་རྣམས་ལ། །ཞེས་བྱ་བ་ནི་ཆ་ཕྲ་མོ་རྣམས་ལའོ། །བརྟུན་ཞིང་བྱེད་པ་ཞེས་བྱ་བ་ནི་བསྲུང་བ་ལ་སོགས་པ་དག་ལ་འབད་པ་ལྷུར་བླང་བའོ། །རྟག་ཏུ་འབད་པས་བདའ་བ་ཡིས། །སེམས་རྟ་ཁ་བླན་དཀའ་བ་ལ། །  
མཐུན་པ་གཟེར་རྣོན་བརྒྱ་པ་ཡི། །སྲབ་ནི་འདུལ་བ་འདི་ཡིན་ནོ། །ཞེས་བྱ་བ་ལ། རྟག་ཏུ་འབད་པས་བདའ་ཞེས་བྱ་བ་ནི་ལམ་བདེ་བ་དང་འདྲ་བའི་དག་པའི་ཕྱོགས་ལ་གཞུག་པའི་དུས་ན་རྟག་ཏུ་བྲུངས་བཞིན་དུ་འཐེན་ཅིང་བརྩོན་འགྲུས་ཀྱི་ལྕག་གིས་བདའ་ཞིང་བསྐྱོད་དགོས་པའོ། །  
ཁ་བླན་དཀའ་བ་ཞེས་བྱ་བ་ནི་ལམ་གོལ་བ་དང་འདྲ་བའི་མི་དགེ་བའི་ཕྱོགས་ལ་འཇུག་པའི་དུས་ན་རླུང་བཞིན་དུ་འཕྱོ་ཞིང་ཆུ་ལོན་གྱི་འགུགས་སྲབ་ཀྱིས་ཕྱིར་བླན་ཞིང་དགུག་དཀའ་བའོ། །མཐུན་པ་ཞེས་བྱ་བ་ནི་རྐྱེན་དུ་འབབ་པ་སྟེ། དཔེར་ན་རྟག་ཏུ་ལྕག་གིས་འབད་པས་བདའ་ཞིང་འགུགས་  
སྲབ་ཀྱི་ཁ་ལྕགས་ཀྱིས་ཁ་བླན་གོས་པའི་རྟ་ལ་གཟེར་བུ་རྣོན་པོ་བརྒྱ་པའི་སྲབ་ཀྱིས་བསླབ་དགོས་པ་དང་འདྲ་བར་སེམས་ཀྱི་རྟ་རྟག་ཏུ་བརྩོན་འགྲུས་ཀྱི་འབད་པས་བདའ་ཞིང་ཚུལ་ཁྲིམས་ཀྱི་ཆུ་ལོན་གྱིས་བླན་དགོས་པ་ལ་བསླབ་པའི་གཟེར་དུ་འབིགས་པར་བྱེད་པ་རྣོན་པོ་བརྒྱ་པའི་འདུལ་བས་  
བསྡམ་དགོས་པའོ། །གཟེར་རྣོན་བརྒྱ་པ་ཞེས་བྱ་བ་ནི་བསལ་པའི་གཞིའི་གཟེར་བུ་འབིགས་པར་བྱེད་པ་མང་པོ་དང་ལྡན་པའོ། །བརྒྱ་པ་ཞེས་བྱ་བ་ནི་མང་པོའི་དཔེ་ཡིན་ནོ། །ཆེ་བ་གང་དག་ངག་ཙམ་གྱིས། །ལྡོག་ཅིང་མཚམས་ལས་མི་འདའ་བ། །དེ་དག་མི་རྟ་བཟང་པོ་སྟེ། །ཉོན་  
མོངས་གཡུལ་ལས་ངེས་རྒྱལ་འགྱུར། །ཞེས་བྱ་བའི་ཚིགས་སུ་བཅད་པས་ནི་རྗེས་སུ་བསྒྲུབ་པའི་ཕན་ཡོན་སྟོན་ཏེ། མཚམས་ལས་ཞེས་བྱ་བ་ནི་བསླབ་པ་ལས་སོ། །མི་བདའ་བ་ཞེས་བྱ་བ་ནི་མི་འབྲལ་བའོ། །མི་རྟ་བཟང་པོ་ཞེས་བྱ་བ་ནི་མི་དེ་དག་གི་རྟ་ཅང་ཤེས་དང་འདྲ་བའོ། །ཉོན་  
མོངས་གཡུལ་ཞེས་བྱ་བ་ནི་ཉོན་མོངས་པ་གཡུལ་དང་འདྲ་བའོ། །ངེས་རྒྱལ་འགྱུར་ཞེས་བྱ་བ་ནི་སྦྱོར་བར་འགྱུར་ཞིང་འབྲས་བུ་དང་བཅས་པར་འགྱུར་བའོ། །སུ་ལ་སྲབ་འདི་མེད་པ་དང། །ནམ་དུའང་འདོད་པར་མི་འགྱུར་བ། །དེ་དག་ཉོན་མོངས་གཡུལ་གྱིས་དཀྲུགས། །འཇོག་བྲལ་  
  
༄༅། །རྣམ་པར་འཁྱམ་པར་འགྱུར། །ཞེས་བྱ་བའི་ཚིགས་སུ་བཅད་པས་ནི་རྗེས་སུ་མི་བསྒྲུབ་པའི་ཉེས་དམིགས་སྟོན་ཏེ། མེད་པ་ཞེས་བྱ་བ་ནི་ཡང་དག་པར་མ་བླངས་པས་མ་རལ་པར་གྱུར་པས་སོ། །ནམ་དུའང་ཞེས་བྱ་བ་ནི་ལན་འགའ་ཡང་ངོ། །འདོད་པར་མི་  
འགྱུར་བ་ཞེས་བྱ་བ་ནི་ཚུལ་ཁྲིམས་ལ་མི་ཕྱོགས་པས་མངོན་པར་འདོད་པར་མི་འགྱུར་བའོ། །དཀྲུགས་ཞེས་བྱ་བ་ནི་ཕམ་པར་བྱས་པའོ། །འཇོག་བྲལ་ཞེས་བྱ་བ་ནི་ལྕགས་ཀྱོ་མེད་པ་སྟེ། ཏིང་ངེ་འཛིན་ལ་འཇོག་པའི་དུལ་བ་དང་བྲལ་བའོ། །རྣམ་པར་འཁྱམ་པར་འགྱུར་ཞེས་བྱ་  
བ་ནི་འཁོར་བར་འགྱུར་བའོ། །བཅོམ་ལྡན་འདས་ཀྱིས་ཞེས་བྱ་བ་ལ་སོགས་པ་ལ། བཅོམ་ལྡན་འདས་ཞེས་བྱ་བ་ནི་གང་ལ་སྐལ་བ་བསོད་ནམས་དང་ཡེ་ཤེས་ཀྱི་ཚོགས་བླ་ན་མེད་པ་ཡོད་པ་དེ་ནི་ད་རུང་ཡང་བསྟན་པ་རྗེས་སུ་འཇུག་པས་ད་ལྟར་ཉིད་དུ་བརྗོད་པར་འདོད་པའི་ཕྱིར་སྐལ་ལྡན་  
ཞེས་བྱ་སྟེ་དེའིོ། །ཉན་ཐོས་ཀྱི་དགེ་འདུན་ཞེས་བྱ་བ་ལ། ཉན་ཐོས་ཞེས་བྱ་བ་དེ་ནི་དེ་བཞིན་གཤེགས་པ་ལས་ཆོས་ཉན་པར་བྱེད་པའམ། དེ་བཞིན་གཤེགས་པའི་བཀའ་རྗེས་སུ་སྒྲུབ་པར་བྱེད་པ་སྟེ། སློབ་མ་རིགས་གསུམ་པོ་དག་དང་ལྡན་པ་རྣམས་སོ། །དེ་དག་གི་དགེ་  
འདུན་ཞེས་བྱ་བ་ནི་ཚོགས་ཏེ། དེ་ནི་ཉན་ཐོས་ཀྱི་དགེ་འདུན་ནོ། །སྐྱོན་མེད་ཅིང་ཞེས་བྱ་བ་ནི་ལྟ་བའི་ཆུ་བུར་གྱི་སྐྱོན་མེད་པ་སྟེ། ལོག་པར་ལྟ་བ་མ་བྱུང་བའི་ཕྱིར་རོ། །ཆུ་བུར་མེད་ལ་ཞེས་བྱ་བ་ནི་ཚུལ་ཁྲིམས་ཀྱི་ཆུ་བུར་གྱི་ནད་མེད་པ་སྟེ། ཕམ་པ་མ་བྱུང་བའི་ཕྱིར་རོ། །ཡང་ཞེས་བྱ་བ་ནི་  
བསྡུ་བའོ། །སྡིག་པ་ཐམས་ཅད་མི་བྱ་སྟེ། །ཞེས་བྱ་བ་ལ་སོགས་པ་ལ། རྩ་བ་དང་པོས་ནི་ཚུལ་ཁྲིམས་རྣམ་པར་དག་པ་བསྟན་ཏོ། །རྩ་བ་གཉིས་པས་ནི་ཤེས་རབ་རྣམ་པར་དག་པ་བསྟན་ཏོ། །ཤེས་རབ་རྣམ་པར་དག་པས་མྱ་ངན་ལས་འདས་པ་ཞེས་བྱ་བའི་དགེ་བ་ཕུན་སུམ་  
ཚོགས་པ་བསྒྲུབ་པའི་ཕྱིར་རོ། །རྩ་བ་གསུམ་པས་སེམས་རྣམ་པར་དག་པ་བསྟན་ཏེ། བསམ་གཏན་གྱི་སེམས་སྦྱོང་བའི་ཕྱིར་རོ། །འདི་ནི་སངས་རྒྱས་བསྟན་པ་ཡིན། །ཞེས་བྱ་བ་ནི་མདོར་བསྡུས་ཏེ་བསྟན་པ་ཡིན་ནོ། །ལུས་ཀྱི་སྡོམ་པ་ལེགས་པ་སྟེ། །ཞེས་བྱ་བ་  
  
།སྡོམ་པ་ཞེས་བྱ་བ་ནི་ཡང་དག་པའི་སྡོམ་པའོ། །ངག་རྣམས་བསྲུང་ཞིང་ཞེས་བྱ་བ་ལ་སོགས་པས་ནི་རྒྱུ་བསྟན་པས་སྒྲུབ་པར་བྱེད་དོ། །ལས་  
ལམ་ཞེས་བྱ་བ་ནི་ལས་ཀྱི་སྒོ་དག་གོ། །དྲང་སྲོང་གསུངས་པ་ཞེས་བྱ་བ་ནི་དེ་བཞིན་གཤེགས་པས་གསུངས་པའོ། །ཐོབ་པར་འགྱུར་ཞེས་བྱ་བ་ནི་རྟོགས་པར་འགྱུར་བའོ། །ལོ་བཅུ་གཉིས་པོ་དག་པ་ནི་དང་པར་ཐར་པའི་ཆ་དང་མཐུན་པ་ཡོངས་སུ་སྨིན་པ་དག་རབ་ཏུ་བྱུང་བའི་ཕྱིར་ཁ་ན་མ་ཐོ་  
བ་མེད་པའི་ཁ་ན་མ་ཐོ་བ་མེད་པར་རོ། །ཕྱིས་ནི་འདྲེན་མར་གྱུར་པའི་ཕྱིར་ཉེས་པ་བྱུང་ངོ། །བབ་པ་ནི་ཞེས་བྱ་བ་ནི་འབྱུང་བ་ནའོ། །སངས་རྒྱས་བཅོམ་ལྡན་འདས་ཞེས་བྱ་བ་ལ། བཅོམ་ལྡན་འདས་ཞེས་བྱ་བའི་སྒྲ་ནི་སངས་རྒྱས་ཀྱི་སྒྲའི་ཉེ་བའི་ཚིག་ཡིན་ཏེ། ཡང་དག་པར་སྡུད་  
པར་བྱེད་པ་རྣམས་ཀྱིས་གུས་པར་བྱ་བའི་ཕྱིར་རོ། །ཡུལ་སྤོང་བྱེད་དག་ན་ཞེས་བྱ་བ་ནི་ལྗོངས་ཀྱི་མེད་སྤོང་བྱེད་ཅེས་བྱ་དེ་དག་ནའོ། །ཀ་ལན་ད་ཀའི་གྲོང་ཁྱེར་ན་ཞེས་བྱ་བ་ནི་ཀ་ལན་ད་ཀ་ཞེས་བྱ་བ་རིགས་ཐ་དད་པ་དཔེར་ན་ཧུ་ན་ལ་སོགས་པ་དང་འདྲ་བའི་ཕྱིར་མི་དག་ཡོད་དོ། །དེ་དག་གི་  
གྲོང་ནི་ཀ་ལན་ད་ཀ་གྲོང་ཁྱེར་ཞེས་བྱ་བ་སྟེ་དེ་ནའོ། །བཞུགས་སོ་ཞེས་བྱ་བ་ནི་སྤྱོད་ལམ་བཞི་པོ་དག་གིས་གནས་པའོ། །དེའི་ཚེ་ན་ཞེས་བྱ་བ་ནི་དེའི་དུས་ནའོ། །ཕྱུག་པ་ཞེས་བྱ་བ་ནི་སཱ་ལུ་ལ་སོགས་པ་ནང་གི་ཡོ་བྱད་འབྱོར་བའོ། །ནོར་མང་བ་ཞེས་བྱ་བ་ནི་དབྱིག་དང་གསེར་ལ་སོགས་  
པ་ནོར་འབྱོར་པའོ། །ལོངས་སྤྱོད་ཆེ་བ་ཞེས་བྱ་བ་ནི་མ་ཧེ་ལ་སོགས་པ་དག་དང་གྲོང་ལ་སོགས་པ་དག་གིས་སོ། །ཡོངས་སུ་གཟུང་བ་ཡངས་པ་ཞེས་བྱ་བ་ནི་བྲན་ལ་སོགས་པ་ཡོ་བྱད་དང་མི་དག་གིས་སོ། །ཡོངས་སུ་བཟུང་བ་རྒྱ་ཆེ་བ་ཞེས་བྱ་བ་ནི་ཁང་ཁྱིམ་གྱི་གཏོས་རྒྱ་ཆེ་བའོ། །རྣམ་ཐོས་  
ཀྱི་བུའི་ནོར་དང་ལྡན་པ་ཞེས་བྱ་བ་ནི་གྲངས་དང་རིན་པོ་ཆེའི་ནོར་དང་ལྡན་པའི་ཕྱིར་རོ། །རྣམ་ཐོས་ཀྱི་བུ་ལ་ནོར་གྱིས་འགྲན་པ་ཞེས་བྱ་བ་ནི་ནོར་མཉམ་པ་གཞན་མི་སྣང་བས་རྣམ་ཐོས་ཀྱི་བུ་ལ་ནོར་གྱིས་འགྲན་པའི་ཕྱིར་རོ། །ཆུང་མ་ཞེས་བྱ་བ་ནི་ཁྱིམ་མོའོ། །དེ་དང་ཞེས་བྱ་བ་ནི་ཆུང་མ་དང་ངོ། །  
  
༄༅། །རྩ་བར་བྱེད་ཅེས་བྱ་བ་ནི་རྒྱན་པོ་དང་ཕོ་ལོངས་ལ་སོགས་པས་སོ། །དགའ་བར་བྱེད་ཅེས་བྱ་བ་ནི་གླུ་དང་བྲོ་དང་འཁྱུད་པ་ལ་སོགས་པས་སོ། །དགའ་མགུར་སྤྱོད་པ་ཞེས་བྱ་བ་ནི་འཁྲིག་པས་བདག་ཉིད་ཀུན་ཏུ་སྤྱོད་པ་བསྙེན་བཀུར་བྱེད་དུ་འཇུག་པའོ། །སངས་  
རྒྱས་ལ་མངོན་པར་དད་ཅེས་བྱ་བ་ནི་མི་སློབ་པའི་ཆོས་ཀྱི་ངོ་བོ་ཉིད་དེ་བཞིན་གཤེགས་པ་སྐུ་ལུས་དང་བཅས་པ་ལ་དད་པར་གྱུར་པའོ། །ཆོས་ལ་ཞེས་བྱ་བ་ནི་མྱ་ངན་ལས་འདས་པ་ལའོ། །དགེ་འདུན་ལ་ཞེས་བྱ་བ་ནི་སློབ་པ་དང་མི་སློབ་པའི་ངོ་བོ་ཉིད་ཀྱི་དགེ་སློང་གི་ཚོགས་ལའོ། །སྐྱབས་སུ་སོང་ཞེས་  
བྱ་བ་ནི་རྟེན་དུ་ཁས་བླངས་པའོ། །སྲོག་གཅོད་པ་སྤངས་ཏེ་ཞེས་བྱ་བ་ནི་ཡང་དག་པའི་ལེན་པའི་དུས་ན་སྲོག་ཆགས་གསོད་པའི་ཡིད་ཡོངས་སུ་གཏང་སྟེའོ། །སྲོག་གཅོད་པ་ལས་ཕྱིར་ལོག་ཅེས་བྱ་བ་ནི་དུས་ཕྱིས་ཀྱང་ལུས་དང་ངག་དག་གིས་ཕྱིར་ལོག་པར་གྱུར་པའོ། །མ་བྱིན་པར་ལེན་  
པ་ཞེས་བྱ་བ་ནི་གཞན་གྱི་རྫས་བདག་གིར་བྱེད་པའོ། །འདོད་པ་ལ་ལོག་པར་གཡེམ་པ་ཞེས་བྱ་བ་ནི་བགྲོད་པ་མ་ཡིན་པ་དང། ཡན་ལག་མ་ཡིན་པ་དང། ཡུལ་མ་ཡིན་པ་དང། དུས་མ་ཡིན་པ་དག་ཏུ་སྨད་པའི་འདོད་པ་བསྟེན་པའོ། །བརྫུན་དུ་སྨྲ་བ་ཞེས་བྱ་བ་ནི་བསླུ་བའི་ཕྱིར་  
གཞན་དུ་སྟོན་པའོ། །འབྲུའི་ཆང་ཞེས་བྱ་བ་ནི་ཟས་ཀྱི་ཆང་ངོ། །བཅོས་པའི་ཆང་ཞེས་བྱ་བ་ནི་རྫས་ཀྱི་ཆང་ངོ། །མྱོས་པར་འགྱུར་བ་ཞེས་བྱ་བ་ནི་ར་རོ་བར་འགྱུར་བའི་རྫས་སོ། །བདག་མེད་པའི་གནས་ཞེས་བྱ་བ་ནི་འབྲུའི་ཆང་དང་བཅོས་པའི་ཆང་གི་མཚན་ཉིད་དོ། བག་མེད་པ་ཞེས་བྱ་བ་ནི་  
དོན་ནི་ཉམས་ལ་དོན་མ་ཡིན་པ་ནི་འཕེལ་བའོ། །དེའི་གནས་ཞེས་བྱ་བ་ནི་དེའི་རྒྱུ་ཞེས་བྱ་བའི་ཐ་ཚིག་གོ། །རྗེས་སུ་སྤེལ་ཞིང་ཞེས་བྱ་བ་ནི་བསྐྱེད་ཅིང་ངོ། །སྐྲ་དང་ཁ་སྤུ་བྲེགས་ཏེ་ཞེས་བྱ་བ་ནི་འདོད་ཆགས་དང་བྲལ་བའི་རྗེས་སུ་མཐུན་པར་བྱ་བའི་ཕྱིར་དང། མི་འབྲེལ་བར་བྱ་བའི་ཕྱིར་  
སྐྲ་དང་ཁ་སྤུ་དག་བསྐྱར་ཏེ་ཞེས་བྱ་བའི་ཐ་ཚིག་གོ། །བགོས་ནས་ཞེས་བྱ་བ་ནི་བྱོན་ནས་སོ། །ཡང་དག་པ་ཁོ་ནར་ཞེས་བྱ་བ་ནི་ཕྱིན་ཅི་མ་ལོག་པ་ཉིད་དུའོ། །ཁྱིམ་ནས་ཞས་བྱ་བ་ནི་ཁྱིམ་པའི་ཁྱིམ་ནས་སོ། །ཁྱིམ་མེད་པར་ཞེས་བྱ་བ་ནི་ཁྱིམ་ཡོངས་སུ་སྤངས་པ་དང་མཐུན་པར་རབ་ཏུ་འབྱུང་བར་  
  
།རབ་ཏུ་བྱུང་ངོ་ཞེས་བྱ་བ་ནི་ཞུགས་སོ་ཞེས་བྱ་བའི་ཐ་ཚིག་གོ། །ཁྱིམ་པ་ཞེས་བྱ་བ་ནི་ཁྱིམ་ན་གནས་པའོ། །དེ་ནས་ཞེས་བྱ་བ་ནི་དེ་མ་ཐག་དུའོ། །ཚེ་དང་ལྡན་པ་ཞེས་བྱ་བ་ནི་ཚེ་ཡོད་པ་སྟེ། དེའི་འབྲས་བུའི་རྗེས་སུ་ཞུགས་པས་ད་ལྟ་ཉིད་དུ་བརྗོད་པར་འདོད་པའི་ཕྱིར་ལྡན་པ་ཞེས་  
སྨོས་སོ། །འདི་སྙམ་དུ་སེམས་ཏེ་ཞེས་བྱ་བ་ནི་འདི་སྙམ་དུ་སེམས་པར་འགྱུར་བའོ། །ལེགས་པར་གསུངས་པ་ཞེས་བྱ་བ་ནི་ཇི་ལྟ་བ་བཞིན་དུ་གསུངས་པའོ། །ཆོས་འདུལ་བ་ལ་ཞེས་བྱ་བ་ནི་མྱ་ངན་ལས་འདས་པའི་ཆོས་ཀྱི་དོན་དུ་ཉེ་བར་བསྟན་པའི་གསུངས་རབ་ལའོ། །བདག་གིས་མ་རྙེད་དེ་རྙེད་  
པ་མ་ཡིན་ཞིང་ཞེས་བྱ་བ་ནི་མིའི་ཆོས་ལས་བླ་མ་མ་ཐོབ་པའི་ཕྱིར་རོ། །ཉེས་པ་རྙེད་དེ་ལེགས་པར་རྙེད་པ་མ་ཡིན་གྱི་ཞེས་བྱ་བ་ནི་རབ་ཏུ་བྱུང་བ་རྙེད་པ་ལ་སོགས་པ་ཡང་རྫོགས་པར་མ་རྙེད་པའི་ཕྱིར་རོ། །འབྲལ་བའི་ཕྱིར་ཞེས་བྱ་བ་ནི་ཐ་དད་པ་ཉིད་དུ་བྱ་བའི་ཕྱིར་རོ། །ལྗོངས་རྒྱུར་ཞེས་བྱ་བ་ནི་ཡུལ་  
གཞན་དུ་རྒྱུར་རོ་སྙམ་མོ་ཞེས་བྱ་བ་ནི་སོམ་ཉི་བྱེད་པའོ། །མུ་གེ་ཞེས་བྱ་བ་ནི་སློང་མོ་དག་འབྱོར་བ་མེད་པའོ། །ཉམ་ང་བ་ཞེས་བྱ་བ་ནི་སྡུག་བསྔལ་དང་སྡུག་བསྔལ་བའི་རྒྱུ་ཡིན་པའི་ཕྱིར་རོ། །དགོན་པ་ཞེས་བྱ་བ་ནི་བཟའ་བ་དང་བཏུང་བ་དག་མེད་པའི་འབྲོག་དགོན་པ་དང་འདྲ་བའི་ཕྱིར་རོ། །ཟས་ཞེས་བྱ་  
བ་ནི་བཟའ་བའོ། །སྦྱིན་པ་ཞེས་བྱ་བ་ནི་གཏོང་བར་བྱེད་པའོ། །བྱ་བར་ཞེས་བྱ་བ་ནི་སྒྲུབ་པར་བྱེད་པའོ། །སེམས་པ་ཞེས་བྱ་བ་ནི་སེམས་པའོ། །སྨོས་ཀྱང་ཅི་དགོས་ཞེས་བྱ་བ་ནི་བསམ་པ་ཡང་ཅི་དགོས་ཞེས་བྱ་བའོ། །ད་ལྟར་ཞེས་བྱ་བ་ནི་དེང་སང་ངོ། །ཟས་དག་ཅེས་བྱ་བ་ནི་འབྲས་ཆན་  
ལ་སོགས་པ་བཟའ་བར་བྱ་བ་དག་གོ། །སྦྱོར་དུ་གཞུག་ཅེས་བྱ་བ་ནི་བྱེད་དུ་གཞུག་པའོ། །སྐྱོ་མ་དག་ཅེས་བྱ་བ་ནི་སྐྱོ་མའི་བཏུང་བ་དག་གོ། །ཐུག་པའི་བཏུང་བ་དག་ཅེས་བྱ་བ་ནི་ཐུག་པར་བཏུང་བ་དག་གོ། །རྟག་རེས་འཁོར་དག་ཅེས་བྱ་བ་ནི་རྒྱུན་དུ་ཡོད་པ་དག་གོ། །མགྲོན་དུ་བོས་པ་  
དག་ཅེས་བྱ་བ་ནི་ལན་འགའ་ཡོད་པ་དག་གོ། །བརྒྱད་སྟོན་ཞེས་བྱ་བ་ལ་སོགས་པ་གསུམ་ནི་ཚེས་བརྒྱད་ལ་སོགས་པ་ལ་ངེས་པའི་སྟོན་མོ་དག་གོ། །སྤྱན་གཟིགས་ཕྲན་ཚེགས་ཞེས་བྱ་བ་ནི་རྩ་བའི་བཅའ་བར་བྱ་བ་ལ་སོགས་པ་དག་གོ། །ཅི་དགར་ཞེས་བྱ་བ་ནི་ཅི་འདོད་པར་རོ། །འདུག་  
  
༄༅། །ནས་ཞེས་བྱ་བ་ནི་གནས་ནས་སོ། །མཐར་གྱིས་ཞེས་བྱ་བ་ནི་རྐང་པ་བྱུག་པ་ལ་སོགས་པ་དག་གིས་ཐོད་རྒལ་དུ་མ་ཡིན་ནོ་ཞེས་བྱ་བའི་ཐ་ཚིག་གོ་རྒྱུ་བའི་ཚེ་ཞེས་བྱ་བ་ནི་རྒྱུ་བ་ནིའོ། །གན་དུ་ཞེས་བྱ་བ་ནི་དྲུང་དུའོ། །དགོན་པ་ཞེས་བྱ་བ་ནི་ངེས་པར་དགོན་པར་  
གནས་པའོ། །ཆོས་གོས་གསུམ་པ་ཞེས་བྱ་བ་ནི་ཆོས་གོས་གསུམ་པ་ལས་ལྷག་པ་བདག་གིར་མི་བྱེད་པའོ། །ཕྱག་དར་ཁྲོད་པ་ཞེས་བྱ་བ་ནི་ལམ་པོ་ཆེ་ནས་རྙེད་པའི་གོས་ཀྱི་དམ་དུམ་ཕྱག་དར་དང་འདྲ་བར་གྱུར་པ་དག་གིས་འཚོ་བའོ། །བསོད་སྙོམས་པ་ཞེས་བྱ་བ་ནི་སློང་མོའི་ཟས་ཀྱིས་འཚོ་  
བའོ༑ །མཐར་ཆགས་ཀྱིས་རྒྱུ་བ་ཞེས་བྱ་བ་ལ་མཐར་ཞེས་བྱ་བ་ནི་ཁྱིམ་རེ་རེར་མཐར་གྱིས་འཇུག་པ་སྟེ། མཐར་དེ་དང་བསོད་སྙོམས་ལ་རྒྱུ་བ་བཅས་པ་ནི་མཐར་ཆགས་ཀྱིས་རྒྱུ་བ་ཞེས་བྱ་བ་སྟེ། རིམ་གྱིས་རྒྱུ་ཞེས་བྱ་བའི་ཐ་ཚིག་གོ། །དང་པོ་ཁོ་ནར་ཞེས་བྱ་བ་ནི་ཐོག་མ་ཁོ་ནར་རོ་བསོད་  
པ་ཞེས་བྱ་བ་ནི་མར་ལ་སོགས་པ་བསྟངས་པས་སོ། །ཚིམ་པར་བྱས་ནས་ཞེས་བྱ་བ་ནི་ཇི་ཙམ་འདོད་པ་ཟར་བཅུག་ནས་སོ། །སྔ་དྲོ་ཞེས་བྱ་བ་ནི་གུང་ཚིགས་ཀྱི་མདུན་རོལ་དུའོ། །ཤམ་ཐབས་བགོས་ཏེ་ཞེས་བྱ་བ་ནི་སྨད་ཀྱི་གོས་བགོས་ཏེའོ། །ཆོས་གོས་ཐོགས་ནས་ཞེས་བྱ་བ་ནི་སྟོད་ཀྱི་  
གོས་བགོས་ནས་སོ། །བསོད་སྙོམས་ལ་ཞུགས་པ་ནི་ཞེས་བྱ་བ་ནི་རྒྱུ་བ་ནའོ། །ཁྱིམ་ཞེས་བྱ་བ་ནི་ཁང་ཁྱིམ་མོ། །སྦྱིན་པ་ཞེས་བྱ་བ་ནི་སློང་མོ་ལ་སོགས་པ་སྦྱིན་པར་བྱའོ། །ཕྱིར་གཏོང་བ་ཞེས་བྱ་བ་ནི་ཕྱིར་བཟློག་པའོ། །མྱུར་བ་མྱུར་བར་ཞེས་བྱ་བ་ནི་ཡང་དང་ཡང་དུ་ཚིག་གཉིས་བཟླས་  
པའམ་རྣམ་པ་གཞན་དང་གཞན་དུའོ། །མ་ཞེས་བྱ་བ་ནི་སྐྱེད་པའི་མའོ། །འགའ་ཞིག་ལ་ཞེས་བྱ་བ་ནི་དོན་དགོས་པ་མེད་པའི་ཕྱིར་མིང་མ་སྨོས་སོ། །རྔོ་མོ་ཞེས་བྱ་བ་ནི་ཇོ་མོ་ལ་བོད་པའོ། །མཁྱེན་པར་མཛོད་ཅིག་ཅེས་བྱ་བ་ནི་ཐུགས་སུ་ཆུད་པར་མཛོད་ཅེས་བྱ་བའོ། །ཇོ་ཅོ་ཞེས་བྱ་བ་ནི་བུ་ཐུ་  
བོལ་གཅུགས་པའི་ཚིག་གོ། །འཕྱི་བ་འཕྱི་བར་ཞེས་བྱ་བ་ནི་སྔར་ཡང་དང་ཡང་དུ་མ་འོངས་པ་སྟེ། རྣམ་པའི་ཚིག་ཡིན་པས་ལན་གཉིས་བཟླས་སོ། །མ་ལ་ཞེས་བྱ་བ་ནི་དོན་འདི་ལ་སོགས་པར་འཇུག་སྲིད་པ་བསྟན་ཏོ། །འདོད་པའམ་ཞེས་བྱ་བ་ནི་སྐྱེ་བོ་ཁྱིམ་པར་མངོན་པར་འདོད་པའོ། །  
  
།རྣམ་པར་འཁྱམ་འདོད་པར་གྱུར་ཅིང་ཞེས་བྱ་བ་ནི་འབབ་པར་འདོད་པའོ། །དགེ་སྦྱོང་གི་ཚུལ་དོན་དུ་གཉེར་བའམ་ཞེས་བྱ་བ་ནི་དགེ་སློང་གི་དངོས་པོ་འབྲས་བུ་མེད་པར་སེམས་པའོ། །སྒྱིད་ལུགས་པ་ཞེས་བྱ་བ་ནི་ལུས་  
ཀྱིས་ངལ་བར་བྱེད་པའོ། །མུས་བྱུང་བའམ་ཞེས་བྱ་བ་ནི་སེམས་ཀྱིས་དེ་ངོ་ཚ་བར་བྱེད་པ་སྟེ། དེ་གཉིས་ནི་འཇིག་རྟེན་འདི་ལ་ལྟོས་པས་སོ། །ཐེ་ཚོམ་ཟ་འམ་ཞེས་བྱ་བ་ནི་ཡིད་གཉིས་ཟ་བའོ། །སྨོད་པའམ་ཞེས་བྱ་བ་ནི་དགེ་སྦྱོང་གི་ཚུལ་ནི་མི་བཟང་བའོ་སྙམ་དུ་སྨོད་པ་སྟེ། དེ་གཉིས་ནི་འཇིག་  
རྟེན་ཕ་རོལ་ལ་ལྟོས་པས་སོ། །ཡོངས་སུ་གཏོང་འདོད་པའམ་ཞེས་བྱ་བ་ནི་འདོད་པར་འདོད་པའོ། །རིག་ནས་ཞེས་བྱ་བ་ནི་ཤེས་ནས་སོ། །གལ་ཏ་ཞེས་བྱ་བ་ཇི་སྟེ། ཞེས་བྱ་བའི་ཐ་ཚིག་གོ། །བུད་མེད་ཀྱི་ནོར་ཞེས་བྱ་བ་ནི་བུད་མེད་ཀྱི་རྫས་སོ། །བུད་མེད་ཀྱི་བག་རྫངས་ཞེས་བྱ་བ་ནི་བག་མའི་  
རྫངས་ཁུད་པའོ། །བུད་མེད་དབང་བའི་རྫས་ཞེས་བྱ་བ་ནི་བདག་གིར་བྱས་པའི་རྫས་སོ། །འམ་ཞེས་བྱ་བ་ནི་རྣམ་གྲངས་ཉིད་བསྟན་པའི་ཕྱིར་རོ། །དབྱིག་ཅེས་བྱ་བ་ནི་དངུལ་ལོ། །གསེར་ཞེས་བྱ་བ་ནི་གསེར་ཉིད་དོ། །དེ་ནི་ཁྱོད་ཀྱི་མའི་ཡོན་ནོ་ཞེས་བྱ་བ་ནི་ཚད་ཅེས་བྱ་བའི་ཚིག་གི་ལྷག་མའོ། །  
མཚན་མ་བཏབ་པ་ཞེས་བྱ་བ་ནི་མངོན་མཚན་ཅན་ཉིད་དུ་གྱུར་པའོ། །བརྒྱ་ཕྲག་ཅེས་བྱ་བ་ལ་སོགས་པ་ནི་དགེ་བ་ཐ་དད་པ་དག་ཡིན་ཏེ། གནས་ལ་སོགས་པའི་དབྱེ་བ་ཐ་དད་པར་བསྟན་པའི་ཕྱིར་རོ། །གཞན་ཞེས་བྱ་བ་ནི་གཙོ་བོའོ། ཕལ་ཞེས་བྱ་བ་ནི་གོས་ལ་སོགས་པ་སྙིང་པོ་མ་ཡིན་པའོ། །ཅི་དགོས་  
ཞེས་བྱ་བ་ནི་ཅི་བསམ་ཞེས་བྱ་བའོ། །སྦྱིན་པ་དག་ཀྱང་ཞེས་བྱ་བ་ནི་ཕན་གདགས་པའི་དོན་དག་གོ། །བསོད་ནམས་དག་ཀྱང་ཞེས་བྱ་བ་ནི་ཆོད་པའི་དོན་དག་གོ། །ཡང་ན་སྦྱིན་བདག་ཅེས་བྱ་བ་ནི་སྦྱིན་བདག་བྱུང་བའི་བསོད་ནམས་དག་ཀྱང་བརྗོད་དོ། །བསོད་ནམས་དག་ཅེས་བྱ་བས་ནི་ཚུལ་ཁྲིམས་  
ལས་བྱུང་བའི་བསོད་ནམས་དག་བརྗོད་དོ། །ཕྱིར་བཟློག་པར་ཞེས་བྱ་བ་ནི་དབང་དུ་བྱ་བར་རོ། །བག་སར་ཞེས་བྱ་བ་ནི་བསུས་ནས་རིང་པོ་མ་ལོན་པའི་བུད་མེད་དོ། །སྦད་པར་བྱའོ་ཞེས་བྱ་བ་ནི་སྤྲོ་བར་བྱའོ། །ཀྱེ་ཞེས་བྱ་བ་ནི་བོད་པའོ། །དུས་ལ་བབ་ཅིང་ཞེས་བྱ་བ་ནི་མངལ་ན་གནས་པ་  
  
༄༅། །འཛིན་པའི་དུས་ལ་བབ་ཅིང་རུང་བ་ཞེས་བྱ་བའི་ཐ་ཚིག་གོ། །ཟླ་མཚན་དང་ལྡན་པ་ཞེས་བྱ་བ་ནི་ཁྲག་དང་ལྡན་པའོ། །སྔོན་གྱི་ཆུང་མ་ཞེས་བྱ་བ་ནི་ཁྱིམ་པ་མོ་སྟེ། སྔོན་གྱི་ཁྱིམ་པའི་དུས་ཀྱི་ཆུང་མ་ཞེས་བྱ་བའི་ཐ་ཚིག་གོ། །ལས་མཉན་ཏོ་ཞེས་བྱ་བ་ནི་དེ་ལས་  
མཉན་པའི་དང་དུ་བླངས་པའོ། །གྱུར་ནས་ཞེས་བྱ་བ་ནི་སྐྱེས་ནས་སོ། །ངན་བུ་ཞེས་བྱ་བ་ནི་བདག་གོ། །ཇི་ལྟ་བུ་ཞེས་བྱ་བ་ནི་ཅི་འདྲ་བས་སོ། །བསྐུ་མཉེ་ཞེས་བྱ་བ་ནི་བསྐུ་ཞིང་མཉེ་བའོ། །ཕྲེང་བ་རྒྱུ་ཞེས་བྱ་བ་ནི་མེ་ཏོག་གོ། །བརྒྱན་ན་ཞེས་བྱ་བ་ནི་ལུས་བརྒྱན་པ་དང་ལྡན་པའོ། །དགའ་  
བ་ཞེས་བྱ་བ་ནི་རྣམ་པར་ཤེས་པ་ལྔ་དང་རྗེས་སུ་མཐུན་པའམ་ལུས་དང་རྗེས་སུ་མཐུན་པའོ། །ཡིད་དུ་འོང་བ་ཞེས་བྱ་བ་ནི་ཡིད་ཀྱི་རྣམ་པར་ཤེས་པ་དང་རྗེས་སུ་མཐུན་པའོ། །ངན་བུ་འདི་འདྲ་ན་ཞེས་བྱ་བ་ནི་བདག་ཉིད་ཀྱིས་སྟ་གོན་བྱས་པ་ཉིད་དུ་བརྗོད་པའོ། །བདག་གིས་ཅི་ཞིག་བགྱི་ཞེས་བྱ་བ་ནི་  
མཚན་ཉིད་ལུང་ནོད་པའོ། །བཞོན་པ་ལས་བབས་ནས་ཞེས་བྱ་བ་ནི་སྒོ་ལ་སོགས་པས་བཞོན་པ་ལ་ཐོགས་པ་ཡོད་པའི་ཕྱིར་རོ། །བླ་གབ་མེད་པ་ཞེས་བྱ་བ་ནི་གཡོགས་མེད་པའི་ཕྱོགས་སོ། །འཆགས་ན་ཞེས་བྱ་བ་ནི་བཅག་པར་བྱ་བའི་ཆེད་ཀྱི་ཕྱོགས་ནས་སོ། །ས་བོན་གྱི་ཆོས་ཞེས་བྱ་  
བ་ནི་ཁུ་བའོ། །ཆུང་ཞིག་ཅེས་བྱ་བ་ནི་ཅུང་ཟད་ཅིག་གོ། །བུ་མེད་པའི་ཞེས་བྱ་བ་ནི་བུ་མེད་པའི་རྒྱུད་ཀྱིའོ། །དེ་བཞིན་དུ་ཞེས་བྱ་བ་ནི་རིན་མེད་པར་རོ། །ཇི་ལྟར་ཡང་རུང་བས་ཞེས་བྱ་བ་ནི་ཞིང་ལ་སོགས་པ་སྐྱིན་པ་ཅུང་ཟད་ཙམ་ཅིག་སྦྱིན་པས་སོ། །རྒྱལ་པོས་དབང་དུ་བྱས་པ་ཞེས་བྱ་བ་ནི་  
རྒྱལ་པོས་བསྣམས་པའོ།། །།བམ་པོ་གཉིས་པ། སྔར་བསླབ་པའི་གཞི་མ་བཅས་ཤིང་ཞེས་བྱ་བ་ནི་སྔར་ཁྲིམས་སུ་བྱ་བ་མ་གསུངས་པ་སྟེ། དགེ་བ་ཤས་ཆེ་བའི་ཕྱིར་དང་ཉེས་པ་ཉམ་ཆུང་བའི་ཕྱིར་ཕམ་པར་འགྱུར་བ་ལ་སོགས་པ་འབྱུང་བ་མེད་པས་དེའི་ཕྱིར་སྔར་བསླབ་  
པའི་གཞི་མ་བཅས་སོ། །འོ་ན་བཅོམ་ལྡན་འདས་ཀྱིས། སྡིག་པ་ཐམས་ཅད་མི་བྱ་སྟེ། །དགེ་བ་ཕུན་སུམ་ཚོགས་པར་བྱ། །ཞེས་བྱ་བ་ལ་སོགས་པ་བཀའ་སྩལ་པ་ན། ཉེས་པར་སྤྱད་པ་ཐམས་ཅད་སྨད་ཅིང་ལེགས་པར་སྤྱད་པ་ཐམས་ཅད་བསྔགས་པ་མཛད་ན། ཇི་ལྟར་སྔར་  
  
བདེན་མོད་ཀྱི་འོན་ཀྱང་ད་དུང་བཅོམ་ལྡན་འདས་ཀྱིས་མཚམས་མ་མཛད་ཅིང་སྟོན་པ་མ་མཛད་ལ་གང་གིས་ཉེས་པའི་བྱས་པའི་དེའི་ཆད་པ་འདི་ཡིན་ནོ་ཞེས་ཆད་པའི་ལས་བཅའ་བ་ཡང་མཛད་པས་དེའི་ཕྱིར་སྔར་བསླབ་པའི་གཞི་མ་བཅས་ཤིང་ཞེས་བྱ་བ་  
གསུངས་སོ། །ཉེས་པ་མ་མཐོང་ལ་ཞེས་བྱ་བ་ནི་ཉེས་དམིགས་མ་མཐོང་བའོ། །བུད་མེད་ཀྱི་ཡུལ་ཞེས་བྱ་བ་ནི་བུད་མེད་ཉིད་ཡུལ་ཡིན་ནོ། །གཞོན་ནུ་ཞེས་བྱ་བ་ནི་ན་ཚོད་ལྔ་པའོ། །ཁ་དོག་བཟང་བ་ཞེས་བྱ་བ་ནི་ཤིན་ཏུ་གཞོན་ནུའི་གཟུགས་ཅན་ནོ། །ཆགས་པར་འགྱུར་བ་ཞེས་བྱ་བ་  
ནི་འདོད་ཆགས་སྐྱེད་པར་བྱེད་པའོ། །ཟིལ་གྱིས་གནོན་ཅིང་ཞེས་བྱ་བ་ནི་ཟིལ་གྱིས་གནོན་པར་བྱེད་པའོ། །ཡོངས་སུ་གདུང་བ་ཞེས་བྱ་བ་ནི་ཀུན་དུ་གདུང་བར་བྱེད་པའོ། །ཉོན་མོངས་པ་རྣམས་ནི་ཡོངས་སུ་གདུང་བར་བྱེད་པ་ཡིན་པའི་ཕྱིར་རོ། །རུང་ངམ་ཞེས་བྱ་བ་ནི་རིགས་སམ་ཞེས་  
བྱ་བའོ། །འདི་ལྟ་སྟེ། ཞེས་བྱ་བ་ནི་འདི་ལྟར་རོ། །ཤིན་ཏུ་ཞེས་བྱ་བ་ནི་ཧ་ཅང་ངོ། །ཕྱོགས་གཅིག་སོང་ནས་ཞེས་བྱ་བ་ནི་ཁྲེལ་ཡོད་པ་ཉིད་ཀུན་དུ་བསྲུང་བའི་ཕྱིར་རོ། །ཆོས་གོས་དག་བཞག་སྟེ་ཞེས་བྱ་བ་ནི་མི་གཙང་བ་སྤང་བའི་ཕྱིར་རོ། །མི་ཚངས་པར་སྤྱོད་པ་ཞེས་བྱ་བ་ནི་ཚངས་  
པ་མྱ་ངན་ལས་འདས་པའི་དོན་དུ་སྤྱོད་པ་གང་ཡིན་པ་དེ་ནི་ཚངས་པར་སྤྱོད་པ་སྟེ་ལམ་མོ། །དེ་དང་མི་མཐུན་པ་ནི་ཚངས་པར་སྤྱོད་པ་སྟེ་ཉོན་མོངས་པ་ཅན་གྱི་སྤྱོད་པའོ། །དེ་ཡང་གང་ཞེ་ན། དེའི་ཕྱིར་སྤྲོད་པ་ལས་བྱུང་བའི་ཆོས་ཞེས་བྱ་བ་སྨྲས་ཏེ། སྤྲོད་པ་ཞེས་བྱ་བ་ནི་བསྟེན་པར་བྱ་བ་དང་  
སྟེན་པར་བྱེད་པ་གཉིས་སྦྱོར་བའོ། །དེས་སྐྱེད་པ་ནི་སྤྲོད་པ་ལས་བྱུང་བ་ཞེས་བྱའོ། །ཆོས་ཞེས་བྱ་བ་ནི་དེའི་དངོས་པོ་ཞེས་བྱ་བའི་ཐ་ཚིག་གོ། །ལན་གཉིས་ལན་གསུམ་དུ་ཞེས་བྱ་བ་ལ། དེས་ལན་ཅིག་བྱས་པས་ཅིའི་ཕྱིར་ཚིམ་པར་མ་གྱུར་ན་ལན་གཉིས་སུ་བྱེད་དེ། ལན་གཉིས་བྱས་  
པས་ཅིའི་ཕྱིར་ཚིམ་པར་མ་གྱུར་ན་ལན་གསུམ་དུ་བྱེད་ཅེ་ན་ཚིམ་པར་མ་གྱུར་ཏེ། ཅིའི་ཕྱིར་ཞེ་ན། ཡུལ་རྣམས་ནི་འཕྲོག་པར་བྱེད་པ་ཉིད་ཡིན་པའི་ཕྱིར་དང། མི་ངོམས་པར་བྱེད་པ་ཉིད་ཡིན་པའི་ཕྱིར་རོ། །དེ་ལྟར་ཡང་ཇི་སྲིད་དུ་ཡུལ་རྣམས་ལ་བརྩལ་བ་བརྩལ་བ་དེ་སྲིད་དུ་འདོད་ཆགས་  
  
༄༅། །ཀྱང་ཆེས་ཤས་ཆེ་བར་གྱུར་ཏེ་ཞེས་གསུངས་པ་ཡིན་ནོ། །ཡང་ན་དྲི་ཟའི་ལས་ཀྱི་དབང་གིས་ཏེ་ལན་ཅིག་བྱས་ནས་ཁྱོད་ལ་ཞུགས་སམ་ཞེས་དྲི་པས་ནི། དེ་ན་རེ་མ་ཞུགས་སོ་ཞེས་ཟེར་རོ། །ལན་གཉིས་བྱས་ནས་ཡང་ཅི་ཁྱོད་ལ་ཞུགས་སམ་ཞེས་དྲིས་པ་ན་  
དེ་ན་རེ་མ་ཞུགས་སོ་ཞེས་ཟེར་རོ། །ལན་གསུམ་བྱས་ནས་ཅི་ཁྱོད་ལ་ཞུགས་སམ་ཞེས་དྲིས་པས་ན་དེ་དབང་པོ་རྣོན་པོས་ཞུགས་སོ་ཞེས་ཟེར་ཏེ། དེ་ཉིད་ལས་དགོངས་ནས་འོག་ནས་བུད་མེད་ཀྱི་ཡུལ་མཁས་པའི་རང་བཞིན་ཅན་ལ་ལ་ལ་མ་འདྲེས་པའི་ཆོས་ལྔ་ཡོད་དེ་ཞེས་བྱ་བ་ལ་སོགས་  
པ་གསུངས་པ་ཡིན་ནོ། །ཅིའི་ཕྱིར་དྲི་ཟ་དེ་ལན་དང་པོ་དང་ལན་གཉིས་པའི་གནས་སྐབས་སུ་མཚམས་སྦྱོར་བར་མ་གྱུར་ལ་ལན་གསུམ་པའི་གནས་སྐབས་སུ་མཚམས་སྦྱོར་བར་གྱུར་ཅིག་ཅེས་ཚོགས་པའི་དབང་གི་ཕྱིར་ཏེ། གནས་སྐབས་གང་ལ་ཚོགས་པ་ཡང་ཡོད་པའི་གནས་སྐབས་དེ་ཉིད་  
ལས་སེམས་ཅན་ཞིག་ཀྱང་ལྷའི་རིས་བཟང་པོ་ནས་ཤི་འཕོས་ཏེ། མའི་རུམ་དུ་འཇུག་པས་དེའི་ཕྱིར་ལན་གསུམ་དུ་ཞེས་བྱ་བ་སྨོས་སོ་ཞེས་འདུལ་བ་བྱེ་བྲག་ཏུ་བཤད་པ་ལས་འབྱུང་ངོ། །འོ་ན་བཅོམ་ལྡན་འདས་ཐུགས་རྗེ་ཆེན་པོས་བསྒྱུར་པའི་ཡིད་མངའ་བས་དེ་ཅིའི་ཕྱིར་མི་བཟློག་ཅེ་ན་  
འདོད་ཆགས་བོད་པ་ཉིད་ཀྱིས་གདོན་མི་ཟ་བར་མི་ཚངས་པར་སྤྱོད་པར་བྱེད་པར་ངེས་པར་ཐུགས་སུ་ཆུད་པའི་ཕྱིར་དང། བཅོམ་ལྡན་འདས་ལ་མ་གུས་པ་སྐྱེ་བར་འགྱུར་བས་བཅོམ་ལྡན་འདས་ནི་གནས་མ་ཡིན་པར་མི་འཇུག་པར་དགེ་འདུན་གྱི་དབྱེན་ལ་སོགས་པར་བཟློག་པར་ཡལ་བར་  
གཞག་པ་དང་འདྲ་བར་ཤེས་པར་བྱའོ། །བསྟེན་ཏེ་ཞེས་བྱ་བ་ནི་ལྷག་པར་སྤྱད་པའོ། །སྲིད་པ་ཐ་མ་ལ་ཞེས་བྱ་བ་ནི་སྐྱེ་བ་ཐ་མ་ལའོ། །སྤྱོད་པ་ཚོལ་བ་ཞེས་བྱ་བ་ནི་ལམ་གྱི་སྤྱོད་པ་ཚོལ་བར་བྱེད་པའོ། །ཐར་པའི་སྙིང་པོ་བཟུང་བ་ཞེས་བྱ་བ་ནི་ཐར་པའི་ཆ་དང་མཐུན་པ་འཕངས་པའོ།།  
མྱ་ངན་ལས་འདས་པ་ལ་ཕྱོགས་པ་ཞེས་བྱ་བ་ནི་ཐར་པ་མངོན་པར་འདོད་པའོ། །འཁོར་བ་ལས་ཕྱིར་ཕྱོགས་པ་ཞེས་བྱ་བ་ནི་ཁ་ཕྱིར་ཕྱོགས་པར་གྱུར་པའོ། །སྲིད་པའི་འགྲོ་བ་ཐམས་ཅད་དུ་འཆི་འཕོ་བ་སྐྱེ་བ་དོན་དུ་མི་གཉེར་བ་ཞེས་བྱ་བ་ནི་སྲིད་པའི་ངོ་བོ་ཉིད་ཀྱི་འགྲོ་བ་ལྔ་པོ་ཐམས་ཅད་དུ་འཆི་  
  
།སྐྱེས་བུ་དམ་པའི་འགྲོ་བ་བདུན་བཙལ་བའི་ཕྱིར་སྲིད་པའི་ཞེས་སྨོས་སོ། །བདེ་འགྲོ་བསྡུ་བའི་ཕྱིར་ཐམས་ཅད་ཅེས་སྨོས་སོ། །ལུས་ཐ་མ་འཛིན་པ་ཞེས་བྱ་བ་ནི་སྲིད་པ་བར་མའི་ལུས་ཐ་མ་འབའ་ཞིག་འཛིན་པ་ཞེས་བྱ་བའི་ཐ་ཚིག་  
གོ༑ །ཞིག་ཀྱང་ཞེས་བྱ་བ་ནི་མིང་མ་གྲགས་པའི་སེམས་ཅན་ཞིག་ཀྱང་ངོ། །ལྷའི་རིས་ཞེས་བྱ་བ་ནི་ལྷའི་གནས་སོ། །འདི་ཞེས་བྱ་བ་ནི་བཟང་བྱིན་གྱིའོ། །སྐྱེ་དགུའི་བདག་མོ་ཞེས་བྱ་བ་ནི་ཆུང་མའིོ། །ཞུགས་སོ་ཞེས་བྱ་བ་ནི་བབས་པའོ། །མཁས་པའི་རང་བཞིན་ཅན་ཞེས་བྱ་  
ང་ནི་ཤེས་རབ་དང་ལྡན་པའོ། །ལ་ལ་ལ་ཞེས་བྱ་བ་ནི་དགེ་བ་དག་གི་ནང་ནས་ཕྱོགས་ལ་ལ་ལ་གནས་པ་འགའ་ཞིག་ལ་ཞེས་བྱ་བའི་ཐ་ཚིག་གོ། །མ་འདྲེས་པའི་ཞེས་བྱ་བ་ནི་ཐུན་མོང་མ་ཡིན་པའོ། །ཆོས་ཞེས་བྱ་བ་ནི་དངོས་པོའོ། །སྐྱེས་བུ་ཆགས་པར་གྱུར་པ་ཤེས་པ་ཤིང་ཆགས་པ་  
དང་བྲལ་བར་ཤེས་པ་དང་ཞེས་བྱ་བ་ནི་ཆགས་པར་གྱུར་པ་དང་ཆགས་པར་དང་བྲལ་བ་ཤེས་པའི་གནས་སྐབས་ཤེས་པའི་ཕྱིར་ཆོས་གཅིག་གོ། །དུས་ཤེས་ཤིང་ཟླ་མཚན་ཤེས་པ་དང་ཞེས་བྱ་བ་ནི་བདག་ཉིད་ཀྱི་ངོ་བོ་ཉིད་ཤེས་པའི་ཕྱིར་ཆོས་གཉིས་པ་སྟེ། དུས་ཞེས་བྱ་བ་ནི་མངལ་ན་གནས་  
པ་ཡོངས་སུ་འཛིན་པའི་དུས་ལ་བབ་པའི་དུས་སོ་ཟླ་མཚན་ཞེས་བྱ་བ་ནི་ཁྲག་གི་དྲི་མ་ཟགས་པའི་ལྷག་མ་ཁྲག་གི་ཐིགས་པ་གཉིས་སམ་གསུམ་ཙམ་སྟེ། མེ་ཏོག་ཅེས་བྱ་བའི་ཐ་ཚིག་གོ། །མངལ་ན་གནས་པ་ཞུགས་ཤེས་པ་དང་ཞེས་བྱ་བ་ནི་མངལ་ན་གནས་པ་ཞེས་བྱ་བ་བུ་  
མངལ་དུ་ཞུགས་ཤིང་ཆགས་པར་ཤེས་པའི་ཕྱིར་ཆོས་གསུམ་པ་ཡིན་ནོ། །གང་ན་མངལ་ན་གནས་པ་ཞུགས་པ་ཤེས་པ་དང་ཞེས་བྱ་བ་ནི་མངལ་ན་གནས་པ་འཇོག་པར་བྱེད་པའི་སྐྱེས་པ་གང་ལས་མངལ་ན་གནས་པར་རང་གི་རུམ་དུ་ཞུགས་པ་སྐྱེས་པའི་བྱེ་བྲག་ཤེས་པའི་ཕྱིར་ཆོས་བཞི་པའོ། །  
བྱེའུ་ཤེས་ཤིང་བུ་མོ་ཤེས་པ་སྟེ་ཞེས་བྱ་བ་ནི་མངལ་ན་གནས་པའི་བྱེ་བྲག་ཤེས་པའི་ཕྱིར་ཆོས་ལྔ་པའོ། །ཁྱེའུ་བུ་མོ་ཤེས་པའི་བུད་མེད་ཀྱི་ཤེས་པའི་རྒྱུ་བསྟན་པའི་ཕྱིར་གལ་ཏེ་ཞེས་བྱ་བ་ལ་སོགས་པ་གསུངས་སོ། །དགའ་ཞིང་ཡིད་དགའ་ནས་ཞེས་བྱ་བ་ནི་ཡིད་མགུ་བ་སྟེ་རྣམ་  
  
༄༅། །པའི་ཕྱིར་ཚིག་གཉིས་སུ་སྨོས་སོ། །སེམས་ཅན་ཞུགས་པ་ཞེས་བྱ་བ་ནི་མངལ་ན་གནས་པ་ཆགས་པའོ། །ངེས་པར་ཞེས་བྱ་བ་ནི་གདོན་མི་ཟ་བར་རམ་གོར་མ་ཆག་པར་རོ། །དེ་ཡང་ཞེས་བྱ་བ་ནི་སྒྱུག་མོ་ཡང་ངོ། །འདི་སྐད་ཅེས་བྱ་བ་ནི་ལེགས་སོ་སྨོན་  
པའོ༑ །ཁོ་མོ་དང་མཐུན་པར་སྐྱེ་ཞིང་མི་མཐུན་པར་མི་སྐྱེ་ཞེས་བྱ་བ་ནི་ཁོ་མོའི་རྗེས་སུ་སྐྱེ་ལ་ཚིག་ཉན་པར་འགྱུར་ཞིང་ཚིག་ཉན་པར་མི་འགྱུར་བ་མ་ཡིན་པའོ། །བྱ་བ་དག་བྱེད་པའོ་ཞེས་བྱ་བ་ནི་ཁྱིམ་གྱི་བྱ་བ་དག་གོ། །གསོས་པ་ཞེས་བྱ་བ་ནི་ཚ་བོ་གསོས་པས་སོ། །ཕྱིར་གསོ་བ་ཞེས་  
བྱ་བ་ནི་ཚ་བོས་བདག་ལ་ལན་དུ་ཕན་འདོགས་ཤིང་ཕྱིར་གསོ་བའོ། །བགོ་སྐལ་ལ་སྤྱོད་པ་ཞེས་བྱ་བ་ནི་སྐལ་བ་བྱིན་པའི་རིགས་ཀྱི་ནོར་ལ་ལོངས་སྤྱོད་པའོ། །རིགས་རྒྱུད་ཅེས་བྱ་བ་ནི་རིགས་ཀྱི་རྒྱུན་ནོ། །བདག་ཅག་ཅེས་བྱ་བ་ནི་ཕྱི་མོ་དང་མེས་མོ་དག་གོ། །ཤི་ཞིང་ཞེས་བྱ་བ་ནི་  
བར་མ་དོར་དུས་མ་ཡིན་པར་འཆི་བས་ཤི་བའོ། །དུས་ལས་འདས་པ་ཞེས་བྱ་བ་ནི་ཚེ་ཟད་ཅིང་འཆི་བས་ཤི་བའོ། །འདི་ཞེས་བྱ་བ་ནི་སྦྱིན་པ་དག་བྱིན་ཞིང་བསོད་ནམས་དག་བྱས་པའོ། །འགྲོ་ཞིང་ཞེས་བྱ་བ་ནི་འཁོར་བའི་ལམ་དུ་མཚམས་སྦྱར་ཞིང་ངོ། །རྗེས་སུ་འགྲོ་བར་གྱུར་  
ཅིག་ཅེས་བྱ་བ་ནི་རྗེས་སུ་ཐོབ་པར་གྱུར་ཅིག་ཅེས་སོ། །མིང་གིས་ཡོན་བཤད་པ་བྱེད་པར་གྱུར་ཅིག་ཅེས་བྱ་བ་ནི་བདག་ཅག་གི་མིང་ནས་འབྱིན་ཅིང་ཡོན་གནས་དག་ལ་མཆོད་པར་བྱ་བའི་ཕྱིར་ནོར་འབུལ་བ་ལ་སོགས་པ་བྱེད་ཅིང་སྨོན་ལམ་འདེབས་པར་གྱུར་ཅིག་ཅེས་བྱ་བའི་ཐ་ཚིག་གོ། ཆེད་  
དུ་བརྗོད་པ་ཆེད་དུ་རྗོད་པར་བྱེད་དེ་ཞེས་བྱ་བ་ནི་མགུ་བའི་ཚིག་རྗོད་པར་བྱེད་པ་སྟེ། ཡིད་བདེ་བ་ཚིག་ཏུ་རྗོད་པར་བྱེད་ཅེས་བྱ་བའི་ཐ་ཚིག་གོ། །ཡོངས་སུ་སྨིན་པར་བྱ་བའི་ཕྱིར་ཞེས་བྱ་བ་ནི་གསོ་བའི་ཕྱིར་རོ། །སྟེང་གི་ཞེས་བྱ་བ་ནི་ཁང་སྟེང་གི་སྟེང་ཕྱོགས་སུ་རྣམ་པར་བལྟ་བས་སེམས་གསང་  
བའི་ཕྱིར་དང། དབེན་པ་ཉིད་དུ་བྱ་བའི་ཕྱིར་སྟེང་དུ་རིམ་གྲོ་བྱེད་དུ་འཛུད་དོ། །གཞིར་ཞེས་བྱ་བ་ནི་ས་གཞིར་རོ། །གྲང་བ་ན་ཞེས་བྱ་བ་ནི་གྲང་བའི་དུས་ནའོ། །དྲོ་བ་ན་ཞེས་བྱ་བ་ནི་དྲོ་བའི་དུས་ནའོ། །སྨན་པས་བཅས་པའི་ཞེས་བྱ་བ་ནི་སྨན་པས་བསྟན་པའིོ། །ཟས་ཧ་ཅང་མི་ཁ་  
  
།དོ་ཤལ་ཞེས་བྱ་བ་ནི་མུ་ཏིག་གི་དོ་ཤལ་འཆང་བའོ། །སེ་མོ་དོ་ཞེས་བྱ་བ་ནི་མུ་ཏིག་གི་དོ་ཤལ་གྱི་ཕྱེད་དུ་མ་དག་གི་སྟེང་ན་གནས་པའོ། །དགའ་བའི་ཚལ་  
ཞེས་བྱ་བ་ནི་སུམ་ཅུ་རྩ་གསུམ་པའི་ལྷ་རྣམས་ཀྱིའོ། །ཁྲི་ནས་ཁྲིར་དང་ཞེས་བྱ་བ་ལ་སོགས་པ་ནི་གཅིག་གི་སྟེང་ནས་གཅིག་གི་སྟེང་དུ་རྗེས་སུ་རྒྱུ་བའོ། །ཤོད་ཀྱིས་གཞིར་མི་དབབ་པ་ཞེས་བྱ་བ་ནི་ངལ་བ་ཡོངས་སུ་སྤངས་པའི་ཕྱིར་རོ། །སྒྲ་ཡིད་དུ་མི་འོང་བ་ཅུང་ཟད་ཀྱང་མ་ཐོས་  
པར་ཞེས་བྱ་བ་ནི་མི་དགའ་བར་མི་འགྱུར་བར་བྱ་བའི་ཕྱིར་རོ། །ཟླ་བ་བརྒྱད་དང་དགུ་ཞེས་བྱ་བ་ལ། གང་དག་ཟླ་བ་ངོ་ཚང་བ་འབའ་ཞིག་ཟླ་བ་ཉིད་དུ་བགྲང་ཞིང་ཟླ་བ་ཕྱེད་ལ་སོགས་པ་ཡོངས་སུ་སྤོང་བར་བྱེད་པ་དེ་དག་གི་ལུགས་ལྟར་ནི་ཟླ་བ་བརྒྱད་ཅེས་སྨོས་སོ། །གང་དག་ཟླ་བ་ཕྱེད་ལ་  
སོགས་པའི་བསམ་པས་ཀྱང་ཟླ་བ་དེ་ཉིད་དུ་བསྣན་ཏེ་བགྲང་བར་བྱེད་པ་དེ་དག་གི་ལུགས་ལྟར་ནི་ཟླ་བ་དགུ་ཞེས་སྨོས་སོ། །འདས་ནས་ཞེས་བྱ་བ་ནི་ཡོལ་ནས་སོ། །བཙས་པ་ལས་ཞེས་བྱ་བ་ནི་མངལ་ན་གནས་པ་བཙས་པ་ལས་སོ། །གཟུགས་བཟང་བ་ཞེས་བྱ་བ་ནི་ཁ་དོག་གིས་  
སོ༑ །བལྟ་ན་སྡུག་པ་ཞེས་བྱ་བ་ནི་དབྱིབས་ཀྱིས་སོ། །མཛེས་པ་ཞེས་བྱ་བ་ནི་དགའ་ཞིང་སྡུག་པའི་རྒྱུར་འགྱུར་བའོ། །གསལ་བ་གསེར་གྱི་ཁ་དོག་འདྲ་བ་ཞེས་བྱ་བ་ནི་གསེར་གྱི་མདོག་འདྲ་བ་ཉིད་ཀྱིས་གསལ་བ་སྟེ། སྔོ་བསངས་ལ་སོགས་པ་གསལ་བ་ཡིན་ནོ། །མགོ་  
གདུགས་ལྟ་བུ་དང་ལྡན་པ་ཞེས་བྱ་བ་ནི། མགོ་གདུགས་ལྟར་ཟླུམ་པ་དང་འདྲ་བའོ། །ལག་པ་རིང་བ་ཞེས་བྱ་བ་ནི་ལག་པས་པུས་མོར་སླེབས་པའོ། །དཔྲལ་བའི་དབྱེས་ཆེ་བ་ཞེས་བྱ་བ་ནི་དཔྲལ་བ་ཡངས་པའོ། །སྨིན་མ་འབྱར་བ་ཞེས་བྱ་བ་ནི་སྨིན་མའི་སྤུ་རྣམས་འདབ་ཆགས་སུ་  
འབྱོར་པ་སྟེ། སྨིན་མ་གཡས་གཡོན་གཉིས་ཀྱི་བར་མཚམས་སྣ་གོང་དུ་འབྲེལ་བ་ནི་མ་ཡིན་ནོ། །སྣའི་གཟང་མཐོ་བ་ཞེས་བྱ་བ་ནི་སྣའི་གཟང་གི་འཕང་མཐོ་བའོ། །བྱུང་ངོ་ཞེས་བྱ་བ་ནི་མངལ་ནས་བྱུང་བའོ། །འདུས་ཤིང་ཞེས་བྱ་བ་ནི་ཉེ་འཁོར་ན་འཁོད་པ་དག་འདུས་ཤིང་ངོ།།  
  
༄༅། །ལྷགས་ནས་ཞེས་བྱ་བ་ནི་ཐག་རིང་པོ་ནས་འཁོད་པ་དག་ལྷགས་ནས་སོ། །ཉི་མ་བདུན་གསུམ་ཉི་ཤུ་རྩ་གཅིག་ཏུ་ཞེས་བྱ་བ་ནི་བདུན་དང་པོ་དང་གཉིས་པ་དང། གསུམ་པ་ལ་བཙས་སྟོན་ཆུང་ངུ་དང། འབྲིང་དང་ཆེན་པོ་བྱེད་དུ་བཅུག་པ་ཉིད་ཀྱི་ཉི་མ་དང་ནི་བདུན་  
གསུམ་ཡང་ཡིན་ལ་སྤྱིར་བསྡོམས་ན་ཉི་ཤུ་གཅིག་ཀྱང་ཡིན་པའོ། །བཙས་སྟོན་ཞེས་བྱ་བ་ནི་འཚོ་བའི་མཆོད་པ་སྟེ་བང་ཟན་ནོ། །རྒྱ་ཆེར་ཞེས་བྱ་བ་ནི་ཡོ་ལང་ཆེར་རོ། །མིང་ཞེས་བྱ་བ་ནི་མིང་དུ་གདགས་པར་རོ། །རྟེན་ཏེ་ཞེས་བྱ་བ་ནི་ལྟོས་ཏེ་འམ་སྔོན་དུ་གཏང་སྟེའོ། །པང་ན་  
འཚོ་བའི་མ་མ་ཞེས་བྱ་བ་ནི་འཚོ་བའི་བུད་མེད་དོ། །ནུ་མ་སྣུན་པའི་མ་མ་ཞེས་བྱ་བ་ནི་འོམ་ལྡུད་པའོ། །དྲི་མ་འཕྱི་བའི་མ་མ་ཞེས་བྱ་བ་ནི་ཁྲུས་ལ་སོགས་པ་བྱེད་པའོ། །རྩེ་གྲོགས་ཀྱི་མ་མ་ཞེས་བྱ་བ་ནི་རྩེར་འཇུག་པར་བྱེད་པ་གང་ཡིན་པའོ། །གཉིས་གཉིས་བསྐོ་བ་ནི་བྲེལ་བ་གཉིས་  
ཀྱིས་ཕོངས་པར་མི་འགྱུར་བར་བྱ་བའི་ཕྱིར་རོ། །མར་གྱི་ཉིད་ཁུ་ཞེས་བྱ་བ་ནི་ཞུན་མར་གྱི་སྙིང་པོའོ། །ཡོ་བྱད་ཀྱི་བྱེ་བྲག་ཅེས་བྱ་བ་ནི་ཡོ་བྱད་ཁྱད་པར་ཅན་དག་གོ། །གཙོ་བོ་གཙོ་བོ་དག་ཅེས་བྱ་བ་ནི་བཟང་པོ་དག་སྟེ། རྣམ་པའི་ཚིག་ཏུ་ལན་གཉིས་སྨོས་སོ། །སྲིང་བར་བྱེད་ཅེས་བྱ་བ་  
ནི་སྲིད་དུའོ། །སྐྱེད་པར་བྱེད་པ་ནི་སྦོམས་སུའོ། །རྫིང་ན་གནས་པའི་པདྨ་ཞེས་བྱ་བ་ནི་རྫིང་གི་ནང་ནས་སྐྱེས་པའི་པདྨའོ། །མྱུར་དུ་ཞེས་བྱ་བ་ནི་སྐྱེན་པར་རོ། །ཡི་གེ་ཞེས་བྱ་བ་ནི་ཡིག་འབྲུ་དག་གོ། །གྲངས་ཞེས་བྱ་བ་ནི་ཡིད་ཀྱིས་བགྲང་བའོ། །རྩིས་ཞེས་བྱ་བ་ནི་ཚིག་གིས་རྩིབ་སྟེ་  
རྩིས་སུ་བྱ་བའོ། །ལག་རྩིས་ཞེས་བྱ་བ་ནི་ལག་པའི་ཐ་སྙད་དོ། །དབྱུང་བ་ཞེས་བྱ་བ་ནི་སྤྲོག་མ་ལ་སོགས་པ་ནས་རྫས་དབྱུང་ངོ། །གཞུག་པ་ཞེས་བྱ་བ་ནི་དེ་ཉིད་ཀྱི་ནང་དུ་གཞུག་པའོ། །གཞག་པ་ཞེས་བྱ་བ་ནི་ཕྱི་རོལ་དུ་གཞག་པའོ། །ཉེ་བར་ཞུགས་ནས་ཞེས་བྱ་བ་ནི་བསླབ་པའི་ཕྱིར་  
ངེས་པར་སྦྱར་ནས་སོ། །འབྱེད་པ་ཞེས་བྱ་བ་ནི་ཡི་གེ་འདྲི་བ་འམ་བསྟན་བཅོས་ཀྱི་གནས་ལ་མཁས་པའོ། །མཁས་པ་ཞེས་བྱ་བ་ནི་དོན་ཤེས་པའོ། །སྤོད་པ་གསལ་བ་ཞེས་བྱ་བ་ནི་གྲིམས་པའོ། །བརྟག་པ་ཞེས་བྱ་བ་ནི་རིན་པོ་ཆེ་ལ་སོགས་པའི་ཡོན་ཏན་དང་སྐྱོན་དཔྱད་པའོ། །གཞི་  
  
།མཁས་པར་གྱུར་ཏོ་ཞེས་བྱ་བ་ནི་བྱང་བར་གྱུར་པའོ། །ཕ་ལས་བྱུང་བ་ཞེས་བྱ་བ་ནི་ཕ་ལས་ཐོབ་པའོ། །གཅིག་པུ་ཞེས་བྱ་བ་ནི་གྲོགས་མེད་པ་སྟེ་ལུས་ཀྱིས་དབེན་པའོ། །དབེན་ཞེས་བྱ་བ་ནི་སེམས་ཀྱིས་ཐག་རིང་དུ་གྱུར་པའོ། །བག་ཡོད་པ་ཞེས་བྱ་བ་  
ནི་ནན་ཏན་ལྷུར་ལེན་པའོ། །བརྟུན་པ་དང་ལྡན་པ་ཞེས་བྱ་བ་ནི་བརྩོན་འགྲུས་དང་ལྡན་པའོ། །བདག་ཉིད་བཏང་བ་ཞེས་བྱ་བ་ནི་ཡིད་བཏང་བ་སྟེ། རྟག་ཏུ་དགེ་བའི་ཕྱོགས་འདོད་ཅེས་བྱ་བའི་ཐ་ཚིག་གོ། །གནས་སོ་ཞེས་བྱ་བ་ནི་འདུག་པར་གྱུར་པའོ། །རིགས་ཀྱི་བུ་དག་ཅེས་བྱ་བ་ནི་  
རིགས་སུ་སྐྱེས་པའི་མི་དག་གོ། །གང་ཕྱིར་ཞེས་བྱ་བ་ནི་གང་གི་དོན་དུའོ། །ཚངས་པར་སྤྱོད་པའི་མཐའ་ཞེས་བྱ་བ་ནི་ལམ་གྱི་འབྲས་བུ་མྱ་ངན་ལས་འདས་པའོ། །བླ་ན་མེད་པ་ཞེས་བྱ་བ་ནི་མཆོག་གོ། །ཚེ་འདི་ཉིད་ལ་ཞེས་བྱ་བ་ནི་མངོན་སུམ་གྱིས་ཚང་བའོ། །རང་གི་མངོན་པར་ཤེས་  
པ་ཞེས་བྱ་བ་ནི་རང་གི་ཤེས་པས་སོ། །མངོན་སུམ་དུ་བྱས་ཏེ་ཞེས་བྱ་བ་ནི་ཤེས་པར་བྱས་ཏེའོ། །བསྒྲུབས་ནས་ཞེས་བྱ་བ་ནི་འཐོབ་པ་མངོན་སུམ་དུ་བྱ་བ་ཐོབ་ནས་སོ། །ཟད་དོ་ཞེས་བྱ་བ་ནི་མཐར་ཐུག་པའོ། །སྤྱད་དོ་ཞེས་བྱ་བ་ནི་སྤྱད་ཟིན་པའོ། །བྱ་བ་བྱས་སོ་ཞེས་བྱ་བ་ནི་ཉོན་མོངས་  
པ་སྤངས་པའོ། །སྲིད་པ་འདི་ལས་གཞན་ཞེས་བྱ་བ་ནི་བར་མ་དོའི་སྲིད་པ་ཡང་ངོ། །གོ་བར་བྱེད་ཅིང་ཞེས་བྱ་བ་ནི་ཤེས་པར་བྱེད་ཅིང་ངོ། །ཅི་ཞིག་ཤེས་པར་བྱེད་ཅིང་ཞེ་ན། བདག་གི་སྐྱེ་བ་ཟད་དོ་ཞེས་བྱ་བ་ལ་སོགས་པ་སྔར་བསྟན་པ་དག་གོ། །དགྲ་བཅོམ་པ་ཞེས་བྱ་བ་ནི་འདོད་  
ཆགས་དང་བཅས་པ་ཐམས་ཅད་ཀྱི་མཆོད་པར་འོས་པ་ཞེས་བྱའོ། །འོས་པ་དེ་ཅི་འདྲ་བ་ཞིག་ཅེ་ན། དེའི་ཕྱིར་ཁམས་གསུམ་པ་ལས་འདོད་ཆགས་དང་བྲལ་བ་ཞེས་བྱ་བ་ལ་སོགས་པ་གསུངས་ཏེ། འདོད་པ་དང་གཟུགས་དང་གཟུགས་མེད་ཅེས་བྱ་བ་ནི་ཁམས་གསུམ་པོ་དག་ཏུ་སྤྱོད་པ་དང་  
བསྡུས་པ་དང་འགྲོ་བའི་ཕྱིར་ཁམས་གསུམ་པ་སྟེ་འགྲོ་བ་མཐའ་དག་གོ། །དེ་ལས་འདོད་ཆགས་དང་བྲལ་བ་ནི་ཁམས་གསུམ་པ་ལས་འདོད་ཆགས་དང་བྲལ་བའོ། །བོང་བ་དང་གསེར་དུ་མཉམ་པ་ཞེས་བྱ་བ་ནི་གང་ལ་བོང་བ་དང་གསེར་དག་མཉམ་པའི་བློ་ཡོད་པའོ། །ནམ་  
  
༄༅། །མཁའ་དང་ལག་མཐིལ་དུ་མཚུངས་པའི་སེམས་དང་ལྡན་པ་ཞེས་བྱ་བ་ནི་གང་ལ་ནམ་མཁའ་དང་ལག་མཐིལ་དུ་མཚུངས་པའི་སེམས་ཡོད་པ་ན་བདག་དང་བདག་གི་ལ་ཆགས་པ་མེད་པས་དེ་ནི་ནམ་མཁའ་དང་ལག་མཐིལ་དུ་མཚུངས་པའི་སེམས་དང་ལྡན་པ་ཡིན་ནོ། །  
ཙན་དན་བཞག་པ་ལྟ་བུ་ཞེས་བྱ་བ་ནི་གང་ཙན་དན་བདར་བ་ཞག་ལོན་པར་བཞག་པ་བསིལ་བར་གྱུར་པ་དང་འདྲ་བ་ཉོན་མོངས་པ་མེད་པ་ཉིད་ཀྱིས་བསིལ་བར་གྱུར་པ་དེ་ནི་ཙན་དན་བཞག་པ་ལྟ་བུ་ཞེས་བྱའོ། །རིག་པས་ཞེས་བྱ་བ་ནི་ཟག་པ་མེད་པའི་ཤེས་པས་སོ། །སྒོ་ངའི་སྦུབས་ཞེས་བྱ་བ་ནི་  
འཁོར་བ་སྒོ་ང་ལྟ་བུའི་སྦུབས་ཀྱིས་དཀྲིས་པ་མ་རིག་པའི་མཚན་ཉིད་དོ། །དྲལ་བར་གྱུར་ཅིང་ཞེས་བྱ་བ་ནི་བཅོམ་པར་གྱུར་པ་སྟེ། གང་གིས་ཟག་པ་མེད་པའི་ཤེས་པས་འཁོར་བ་སྒོ་ངའི་སྦུབས་གཡོགས་བཅོམ་པར་གྱུར་པ་དེ་ནི་རིག་པས་སྒོ་ངའི་སྦུབས་འདྲལ་བ་ཞེས་བྱའོ། །རིམ་པ་ཞེས་བྱ་  
བ་ནི་གསུམ་མོ། །མངོན་པར་ཤེས་པ་ཞེས་བྱ་བ་ནི་དྲུག་གོ། །སོ་སོ་ཡང་དག་པ་རིག་པ་ཞེས་བྱ་བ་ནི་གང་གི་རིག་པ་གསུམ་དང་མངོན་པར་ཤེས་པ་དྲུག་དང། སོ་སོ་ཡང་དག་པར་རིག་པ་བཞི་ཐོབ་པ་དེ་ནི་རིག་པ་དང་མངོན་པར་ཤེས་པ་དང། སོ་སོ་ཡང་དག་པར་རིག་པ་ཐོབ་པའོ། །སྲིད་  
པ་དང་འདོད་པའི་རྙེད་པ་དང་བཀུར་སྟི་ལ་རྒྱབ་ཀྱིས་ཕྱོགས་པ་ཞེས་བྱ་བ་ནི་སྲིད་པ་དག་དང་འདོད་པའི་རྒྱུར་གྱུར་པའི་རྙེད་པ་དག་དང་བཀུར་སྟི་དག་ལ་མི་ཕྱོགས་པར་གྱུར་པའོ། །མཆོད་པར་བྱ་བ་ཞེས་བྱ་བ་ནི་ཆོས་གོས་ལ་སོགས་པ་དག་གིས་ཏེ་མཆོད་པར་འོས་པ་ཡིན་པའི་ཕྱིར་རོ། །རྗེད་པར་  
བྱ་བ་ཞེས་བྱ་བ་ནི་ཕྱག་ལ་སོགས་པ་དག་གིས་སོ། །མངོན་དུ་སྨ་བར་བྱའོ་ཞེས་བྱ་བ་ནི་གུས་པར་སྨ་བ་ལ་སོགས་པ་དག་གིས་སོ། །རྣམ་པར་གྲོལ་བའི་ཞེས་བྱ་བ་ནི་རྣམ་པར་གྲོལ་བར་གྱུར་པ་ན་ཐོབ་པའོ། །དགའ་བ་ཞེས་བྱ་བ་ནི་བདེ་བ་གང་ཡིན་པའོ། །བདེ་བ་ཞེས་བྱ་བ་ནི་ལུས་  
ཀྱི་གང་ཡིན་པའམ་ཤིན་ཏུ་སྦྱངས་པའོ། །སོ་སོ་ཡང་དག་པར་རིག་པ་ཞེས་བྱ་བ་ནི་རྣམ་པར་གྲོལ་བར་གྱུར་པ་ན་ཐོབ་པའི་དགའ་བ་དང་བདེ་བ་དེ་ཉིད་ཉམས་སུ་མྱོང་བར་གྱུར་པ་ནའོ། །ཚིགས་སུ་བཅད་པ་ཞེས་བྱ་བ་ནི་གཞུང་གི་བྱེ་བྲག་སྟེ་རྩ་བར་སྦྱར་བའོ། །ཆོས་རྣམས་ལས་ནི་སྐལ་  
  
།ཅེས་བྱ་བ་ལ་ཆོས་རྣམས་ཞེས་བྱ་བ་བྱང་ཆུབ་ཀྱི་ཕྱོགས་དང་མཐུན་པའི་ཆོས་སུམ་ཅུ་རྩ་བདུན་པོ་རྣམས་སོ། །དེ་རྣམས་ལས་སྐལ་བ་ཐོབ་ཅེས་བྱ་བ་ནི་ཆོས་དེ་རྣམས་ཀྱང་ཉན་ཐོས་རྣམས་དང་རང་སངས་རྒྱས་དང་བླ་ན་མེད་པའི་བྱང་ཆུབ་ཀྱི་རིགས་གསུམ་དུ་གཏོགས་པ་དེ་རྣམས་ལས་  
ཉན་ཐོས་ཀྱི་རིགས་སུ་གཏོགས་པའི་སྐལ་བ་ཆ་གང་ཡིན་པ་དེ་བདག་གིས་ཐོབ་པ་ཞེས་བྱ་བའི་ཐ་ཚིག་གོ། །ཡབ་ཀྱི་དཀོར་གྱིས་བདག་མི་སྟོང། །ཞེས་བྱ་བ་ནི་ཡབ་སངས་རྒྱས་བཅོམ་ལྡན་འདས་ཀྱི་ཆོས་ཀྱི་དཀོར་གྱིས་བདག་སྟོང་པ་དང་བྲལ་བ་དང་མེད་པར་མ་གྱུར་ཅེས་བྱ་བའི་ཐ་ཚིག་གོ། །  
བདག་གིས་ཧ་ཅང་ཕྱི་ནས་ཞེས་བྱ་བ་ནི་བདག་གིས་ཧ་ཅང་འཕྱི་བ་ཁོ་ནར་ཐར་པའི་ལམ་འདི་ཤེས་པར་གྱུར་ཏོ་ཞེས་བྱ་བའི་ཐ་ཚིག་གོ། །བདག་ནི་ཆུང་ངུས་ཤིན་ཏུ་འདས། །ཞེས་བྱ་བ་ནི་དེ་ལྟར་བདག་གིས་ཧ་ཅང་ཕྱི་ནས་ཤེས་པ་དེས་ན་བདག་ཉན་ཐོས་ཀྱི་རིགས་ཀྱི་ཆོས་ཀྱི་བསྒོ་སྐལ་ཆུང་ངུས་ཡབ་ཀྱི་ཆོས་  
ཀྱི་དཀོར་གྱི་འབྱོར་པ་རྒྱ་ཆེན་པོ་དག་ལས་གོ་འཕང་གོང་མ་དག་བསྒྲུབས་པར་ཤིན་ཏུ་འདས་ཤིང་སྐལ་བ་ཐོབ་པ་ཁོ་ནར་གྱུར་ཏེ། སངས་རྒྱས་ཉིད་ལས་མ་ཐོབ་པར་ཉམས་པར་གྱུར་ཏོ་ཞེས་བྱ་བའི་ཐ་ཚིག་གོ། །ཡང་ན་ཤིན་ཏུ་འདས་ཞེས་བྱ་བ་ནི་འཁོར་བ་ལས་དང་ཉོན་མོངས་པ་དག་གིས་དུས་ཤིན་ཏུ་  
ཡུན་རིང་པོར་མཚམས་སྦྱོར་ཅིང་ཉོན་མོངས་པར་གྱུར་པ་སྟེ། དེས་ན་བདག་གིས་ཐར་པའི་ལམ་འདི་ཧ་ཅང་ཕྱི་ན་ཤེས་པས་ཡབ་ཀྱི་ཆོས་ཀྱི་བགོ་སྐལ་ཆུང་ངུས་དག་པར་གྱུར་ཏོ་ཞེས་བྱ་བའི་ཐ་ཚིག་གོ། །བརྒྱ་ཕྲག་དུ་མ་ཞེས་བྱ་བ་ནི་བརྒྱའི་ཚད་དུ་མའོ། །འདོད་ཆགས་འདོད་ཆགས་དང་བྲལ་བའི་  
ཕྱིར་ཞེས་བྱ་བ་ནི་འདོད་ཆགས་སྤང་བའི་ཕྱིར་རོ། །སེམས་རྣམ་པར་གྲོལ་བ་ཞེས་བྱ་བ་ནི་སེམས་ཀྱི་སྒྲིབ་པ་འདོད་ཆགས་ལ་སོགས་པ་སྤང་པའོ། །ཤེས་རབ་རྣམ་པར་གྲོལ་བ་ཞེས་བྱ་བ་ནི་ཤེས་རབ་ཀྱི་སྒྲིབ་པ་མ་རིག་པ་སྤངས་པའོ། །དེའི་ཆོས་སྟོན་ཏོ་ཞེས་བྱ་བ་ནི་སེམས་རྣམ་པར་གྲོལ་བ་དང་  
ཤེས་རབ་རྣམ་པར་གྲོལ་བ་དེའི་ཆོས་ཞེས་བྱ་བ་ཐབས་ཀྱི་ལམ་གང་ཡིན་པ་དེ་འདོད་ཆགས་ལ་སོགས་པ་སྤང་བའི་ཕྱིར་སྟོན་ཅིང་འཆད་དོ་ཞེས་བྱ་བའི་ཐ་ཚིག་གོ། །འདུག་ཅིང་ཞེས་བྱ་བ་ནི་ཉེ་བར་ཞུགས་པའོ། །མཐུན་པར་གྱུར་ཏོ་ཞེས་བྱ་བ་ནི་བྱ་བ་མཐུན་པ་ཉིད་དུ་གྱུར་པའོ། །ཇི་ལྟ་ཇི་ལྟར་  
  
༄༅། །ཞེས་བྱ་བ་ནི་ཇི་ཙམ་ཇི་ཙམ་དུའོ། །དེ་ལྟ་དེ་ལྟར་ཞེས་བྱ་བ་ནི་དེ་ཙམ་དེ་ཙམ་དུའོ། །ཅུང་ཟད་འགྱོད་པར་གྱུར་པ་རྣམ་པར་འགྱོད་པར་གྱུར་ཅེས་བྱ་བ་གསུམ་ནི་འགྱོད་པའི་གནས་སྐབས་ཆུང་ངུ་དང་འབྲིང་དང་ཆེན་པོར་གྱུར་པའོ། །འགྱོད་པ་དང་ལྡར་བ་ཞེས་བྱ་བ་ནི་ངན་  
པ་བྱས་པའི་ལས་ཡང་དང་ཡང་དུ་དྲན་པར་བྱེད་ཅེས་བྱ་བའི་ཐ་ཚིག་གོ། །འགྱོད་པ་ཐོབ་ཅེས་བྱ་བ་ནི་འགྱོད་པས་ཟིལ་གྱིས་ནོན་པའོ། །ཅང་མི་སྨྲ་བར་གྱུར་ཅེས་བྱ་བ་ནི་ཁ་རོག་ཅིང་འདུག་པའོ། །ཡུལ་ཡུལ་པོར་གྱུར་ཅེས་བྱ་བ་ནི་ངོ་ཚ་བར་གྱུར་པའོ། །ཕྲག་པ་གློད་ཅེས་བྱ་བ་ནི་བརྩོན་  
པ་མེད་པའི་ཕྱིར་ཕྲག་པ་ལྟག་པར་གཏོང་བའོ། །གདོང་སྨད་ཅེས་བྱ་བ་ནི་ཐུར་དུ་ལྟ་བའོ། །སྦོབས་པ་མེད་ཅེས་བྱ་བ་ནི་བློ་ཉམས་པའོ། །སེམས་ཁོང་དུ་ཆུད་ཅེས་བྱ་བ་ནི་སེམས་ལ་གཞོལ་བའོ། །གནས་ཉུལ་ཞིང་ཞེས་བྱ་བ་ནི་གནས་ལྟ་ཞིང་ངོ། །རྒྱུ་བ་ན་ཞེས་བྱ་བ་ནི་རྗེས་སུ་བསྒྲུབ་པ་  
ཞེས་བྱ་བའི་ཐ་ཚིག་གོ། །མངོན་དུ་ཞེས་བྱ་བ་ནི་མངོན་སུམ་དུའོ། །ཡང་དག་པར་དགའ་བར་འགྱུར་བ་ཞེས་བྱ་བ་ནི་ཡང་དག་པར་རངས་པར་འགྱུར་བ་སྟེ། དེའི་ཡོན་ཏན་ཡང་དག་པར་བརྗོད་པའི་ཕྱིར་རོ། །ཡང་དག་པར་མགུ་བར་གྱུར་པ་ཞེས་བྱ་བ་ནི་གཅུགས་པ་སྐྱེད་པའོ། །སྣ་ཚོགས་  
ཞེས་བྱ་བ་ནི་རྣམ་པ་དུ་མའོ། །བྱས་ཏེ་ཞེས་བྱ་བ་ནི་ཕན་ཚུན་བྱས་ཏེའོ། །མཐའ་གཅིག་ཏུ་ཞེས་བྱ་བ་ནི་ཕྱོགས་གཅིག་ཏུའོ། །སྔན་ཆད་ཅེས་བྱ་བ་ནི་སྔོན་གྱི་དུས་ནའོ། །གློ་བུར་དུ་ལྷགས་པ་དག་ཅེས་བྱ་བ་ནི་མངོན་དུ་འོངས་པ་དག་གོ། །བཤེས་པ་དང་བཅས་པ་ཉིད་ཀྱི་ཚིག་གིས་ཞེས་  
བྱ་བ་ལ་མི་བཤེས་པ་ནི་འཁོན་ནོ། །འཁོན་མེད་པ་ནི་བཤེས་པ་སྟེ་གཅུགས་པའོ། །བཤེས་པ་དང་ལྷན་ཅིག་འདུག་པ་ནི་བཤེས་པ་དང་བཅས་པའོ། །དེའི་དངོས་པོ་ནི་བཤེས་པ་དང་བཅས་པ་ཉིད་དོ། །དེའི་ཚིག་གིས་ཞེས་བྱ་བ་ནི་བཤེས་དང་བཅས་པ་ཉིད་ཀྱི་ཚིག་སྟེ། ཚིག་གིས་  
དགའ་བར་བྱེད་པས་ཞེས་བྱ་བའི་ཐ་ཚིག་གོ། །བསུ་ནས་ཞེས་བྱ་བ་ནི་མདུན་དུ་ཉེ་བར་སོང་ནས་སོ། །གཏུར་བུར་ཞེས་བྱ་བ་ནི་ཆོས་གོས་ཀྱི་སྣོད་དོ། །འབྲུ་མར་སྣོད་ཅེས་བྱ་བ་ནི་འབྲུ་མར་གྱི་སྣོད་དོ། །གནོད་པ་ཞེས་བྱ་བ་ནི་ནད་དོ། །སེམས་ཀྱི་ཡོངས་སུ་གདུང་བ་ཞེས་བྱ་བ་ནི་མྱ་ངན་ནོ། །སྐབས་  
  
།མངོན་པར་སྟོད་པར་ཡང་མི་བྱེད་ཅེས་བྱ་བ་ནི་བསྔགས་པ་རྗོད་པར་ཡང་མི་བྱེད་པ་སྟེ། རྐྱེན་ཆགས་པའི་ཕྱིར་རོ། །ཕྱིར་ཟློག་པར་མི་བྱེད་ཅེས་བྱ་བ་ནི་ཕྱིར་འགོག་པར་ཡང་མི་བྱེད་པ་སྟེ་དེ་བྱ་བ་མ་ཡིན་པ་ངེས་པར་མེད་པའི་ཕྱིར་རོ། །ཟག་པའི་གནས་ལྟ་བུ་  
ཞེས་བྱ་བ་ནི་ཉོན་མོངས་པའི་རྒྱུ་སྟེ། ཕམ་པར་གྱུར་པ་ལ་སོགས་པའི་ཉེས་པ་དག་གོ། །དང་པོ་ཞེས་བྱ་བ་ནི་རྩོལ་བའོ། །འདི་ལྟ་སྟེ་ཞེས་བྱ་བ་ནི་མཚོན་པའི་ཕྱིར་རོ། །མི་ཚངས་པར་སྤྱོད་པའི་རྐྱེན་གྱིས་ཞེས་བྱ་བ་ནི་མི་ཚངས་པར་སྤྱོད་པའི་རྒྱུར་བྱས་ཏེའོ། །བྱས་པར་གྱུར་ཏོ་ཞེས་བྱ་བ་ནི་བྱས་པ་  
དང་ལྡན་པའོ། །འབྱུང་བ་འདི་ཞེས་བྱ་བ་ནི་ཉེས་པ་སློང་བ་འདིའོ། །གླེང་གཞི་འདི་ཞེས་བྱ་བ་ནི་བསླབ་པ་བཅས་པའི་རྒྱུ་འདིའོ། །སྐབས་འདི་ཞེས་བྱ་བ་ནི་ས་བོན་གྱི་རྒྱུ་ཉིད་ལ་སོགས་པ་བྱུང་བའི་མཐའ་འདི་ལའོ། །བསྡུ་པ་མཛད་དེ་ཞེས་བྱ་བ་ནི་བོད་པ་མཛད་པའོ། །གཅིག་གིས་ཉེས་  
པ་བྱས་པ་ལ་ཅིའི་ཕྱིར་དགེ་འདུན་བསྡུ་བ་མཛད་པའི་ཕྱིར་དེ་བཞིན་གཤེགས་པ་ནི་ཞེས་བྱ་བ་ལ་སོགས་པ་གསུངས་ཏེ། དེ་བཞིན་གཤེགས་པ་ཞེས་བྱ་བ་ནི་དོན་ཇི་ལྟ་བ་བཞིན་དུ་ཉེ་བར་སྟོན་པ་སྟེ་ཐམས་ཅད་མཁྱེན་པ་ཞེས་བྱ་བའི་ཐ་ཚིག་གོ། །དོན་གྱི་དབང་ཞེས་བྱ་བ་ནི་དགོས་པའི་སྟོབས་སོ།།  
གཟིགས་པ་ན་ཞེས་བྱ་བ་ནི་དགོས་པ་ནའོ། །ཀུན་ཤེས་པ་ཉིད་དུ་བྱ་བའི་ཕྱིར་ཞེས་བྱ་བ་ནི་རིག་པ་ཉིད་དུ་བྱ་བའི་ཕྱིར་ཏེ་མངོན་སུམ་དུ་ཐོབ་པའི་ཕྱིར་རོ། །བསླབ་པའི་གཞི་ཞེས་བྱ་བ་ནི་རྗེས་སུ་བསྒྲུབས་པའི་གནས་སམ་སྤོང་བའི་རྒྱུའོ། །ལེགས་པར་བཅས་པར་ཞེས་བྱ་བ་ནི་མི་གཡོ་བར་ཏེ་མང་པོ་དག་  
གིས་ཐོབ་པའི་ཕྱིར་རོ། །ཅིའི་ཕྱིར་རྨེད་པར་མཛད་ཅེ་ན། དེའི་ཕྱིར་སངས་རྒྱས་བཅོམ་ལྡན་འདས་རྣམས་ནི་མཁྱེན་བཞིན་དུ་རྨེད་པར་མཛད་པ་སྟེ་ཞེས་བྱ་བ་ལ་སོགས་པ་གསུངས་ཏེ། སངས་རྒྱས་བཅོམ་ལྡན་འདས་རྣམས་ནི་ཐམས་ཅད་མཁྱེན་པ་ཡིན་པའི་ཕྱིར་མཁྱེན་པ་ཁོ་ན་ཡིན་མོད་ཀྱི་དོན་དང་  
བཅས་པ་གང་ཞིག་གི་ཕྱིར་རྨེད་པར་མཛད་དོ། འཇིག་རྟེན་པའི་ཐ་སྙད་བསྒྲུབ་པའི་ཕྱིར་རྨེད་པར་མཛད་ཀྱི་མི་མཁྱེན་པའི་ཕྱིར་རྨེད་པར་མཛད་པ་ནི་མ་ཡིན་ནོ་ཞེས་བྱ་བའི་ཐ་ཚིག་གོ། །མཁྱེན་བཞིན་དུ་རྨེད་པ་ཞེས་བྱ་བ་ལ་གལ་ཏེ་མཁྱེན་ན་ཅིའི་ཕྱིར་རྨེད་པར་མཛད་ཅེ་ན་སྐུར་པ་འདེབས་པ་དགག་པའི་  
  
༄༅། །ཕྱིར་ཏེ༑ བཅོམ་ལྡན་འདས་ཀྱིས་དགེ་སློང་ཉེས་པ་མི་ཤེས་པ་དེ་དག་ལ་མ་རྨེད་པར་བསླབ་པའི་གཞི་བཅས་པར་གྱུར་ན། དགེ་སློང་དེ་དག་བཅོམ་ལྡན་འདས་ལ་སུ་ས་ཉེས་པ་ཅི་བྱས་ན་བཅོམ་ལྡན་འདས་ཀྱིས་བསླབ་པའི་གཞི་བཅས་པར་མཛད་ཅེས་སྐུར་པ་འདེབས་པར་གྱུར་པས་  
དེའི་ཕྱིར་མཁྱེན་བཞིན་དུ་རྨད་པར་མཛད་དོ། མཁྱེན་བཞིན་དུ་རྨེད་པ་ཞེས་བྱ་བ་ནི་གང་གི་ཕྱིར་གཞན་གྱི་དོན་མ་གཟིགས་ན་མཁྱེན་ཀྱང་མི་རྨེད་པ་སྟེ། གདུལ་བ་ཉིད་མེད་པའི་ཕྱིར་རོ། །དུས་སུ་རྨེད་པ་ཞེས་བྱ་བས་དབྱེ་ན་སྤྱོ་བ་མེད་པ་དང་གཞན་དག་དང་མ་འདྲེས་པའི་དུས་སུ་རྨེད་པར་མཛད་པའོ། །  
དུས་ལས་ཡོལ་བར་མི་རྨེད་པ་ཞེས་བྱ་བ་ནི་སྔ་མ་ལ་ཟློག་པའི་དུས་སུ་མི་རྨེད་པ་སྟེ། དགོས་པ་མེད་པའི་ཕྱིར་རོ། །དོན་དང་ལྡན་པར་རྨེད་པ་ཞེས་བྱ་བ་ནི་བདེན་པ་མཐོང་བར་བྱ་བ་ལ་སོགས་པའི་དགོས་པ་དང་ལྡན་པ་རྨེད་པར་མཛད་པའོ། །དོན་དང་མི་ལྡན་པ་མི་རྨེད་པས་ཞེས་བྱ་བ་ནི་དགོངས་པ་  
མེད་པའི་ཕྱིར་ཏེ། སངས་རྒྱས་བཅོམ་ལྡན་འདས་ཀྱིས་ཤེས་བྱ་ཆུ་ཤིང་གི་རིམ་པ་སྙེད་ཐུགས་སུ་ཆུད་ཀྱང་རིམ་པ་གཅིག་ཙམ་ཞིག་ལས་བཀའ་མ་སྩལ་ཏོ་ཞེས་གསུངས་པའི་ཕྱིར་རོ། །ཆུ་ལོན་གྱིས་བཟློག་པར་མཛད་ཅེས་བྱ་བ་ནི་ཆུ་ལོན་ལྟ་བུས་མི་མཛད་པར་ངེས་པ་ཉིད་དུ་བཟློག་པར་མཛད་པ་སྟེ་  
ཐུགས་རྗེ་དང་མཁྱེན་པ་ཉིད་ཀྱིས་རྟག་ཏུ་ཉེ་བར་གནས་པའི་ཕྱིར་རོ། །དུས་མཁྱེན་པ་ཡིན་པའི་ཞེས་བྱ་བ་ལ། གལ་ཏེ་དུས་མཁྱེན་པ་ཉིད་ཀྱིས་ཅི་ཞིག་སྟོན་པར་བྱེད་ཅེ་ན། སངས་རྒྱས་མཛད་པ་སྐྲའི་རྩེ་མོ་བརྒྱར་གཤེགས་པ་ཙམ་ཡང་ཉམས་པ་མི་མཛད་དེ། བཅོམ་ལྡན་འདས་ནི་གདུལ་  
བ་ལ་བརྟེན་ཏེ། ཉིད་མཚན་ལན་དྲུག་རྣམ་པར་གཟིགས་པ་འབའ་ཞིག་ཏུ་མ་ཟད་ཀྱི་འདི་ལྟར་བསྟན་པ་གནས་པར་བྱ་བའི་ཕྱིར། ཡང་འདི་ལས་རྗེས་སུ་གནས་པར་བྱ་བ་གང་ཡིན་པ་དེ་ནི་རྗེས་སུ་གནས་པར་བྱ་ལ། ཕྱིར་དགག་པར་བྱ་བ་གང་ཡིན་པ་དེ་ནི་ཕྱིར་དགག་པར་བྱའོ་སྙམ་དུ་བསྟན་  
པ་ལ་ཡང་རྣམ་པར་གཟིགས་པ་སྟོན་ཏོ། །བཙུན་པ་ཞེས་བྱ་བ་ནི་མཆོད་པའི་ཚིག་ཡིན་ཏེ། ཤིན་ཏུ་དགེ་བ་ཡིན་པའི་ཕྱིར་དང། བདེ་བ་སྐྱེད་པར་མཛད་པ་ཡིན་པའི་ཕྱིར་རོ། །མད་དོ་ཞེས་བྱ་བ་ལ་གལ་ཏེ་ཉེས་པ་འཆབ་པར་བྱེད་ཅིང་ཁས་ལེན་པར་མི་བྱེད་པ་ནི་འཇིག་རྟེན་གྱི་ལུགས་ཡིན་  
  
དེས་བཅོམ་ལྡན་འདས་ཐམས་ཅད་མཁྱེན་པ་ཡིན་པར་ཡིད་ཆེས་པའི་ཕྱིར་ཏེ། བཅོམ་ལྡན་འདས་འདི་ནི་རང་བྱུང་དང། ཐམས་ཅད་མཁྱེན་པ་ཉིད་ཡིན་པས་དེའི་ཕྱིར་གལ་ཏེ་བདག་གིས་བཅབས་ན་ཡང་དེས་མཁྱེན་པར་འགྱུར་ལ་  
མ་བཅབས་ན་ཡང་དེས་མཁྱེན་པར་འགྱུར་བས་དེའི་ཕྱིར་འཇིག་རྟེན་གྱི་ལུགས་ལ་མི་བརྟེན་པར་སྟོན་པའི་ཆེ་བ་ཉིད་ལ་བརྟེན་ཏེ། ཁས་བླང་བར་བྱའོ་སྙམ་དུ་སེམས་པའི་ཕྱིར་རོ། །ཡང་ན་དེའི་དུས་ན་དག་སློང་དགེ་ཉོན་མོངས་པ་ཤས་ཆེ་བར་གྱུར་པ་ཡིན་ལ། བསམ་པ་དགེ་བ་དང་ལྡན་  
པ་ཡིན་པའི་ཡང་ཕྱིར་ཏེ། དེ་ལ་ཉོན་མོངས་པ་ཤས་ཆེ་བའི་ཕྱིར་ནི་ཉེས་པ་བྱས་པར་ཡང་འགྱུར་ལ། བསམ་པ་དགེ་བ་དང་ལྡན་པའི་ཕྱིར་ནི་ཁས་ལེན་པར་ཡང་བྱེད་དོ། །དགེ་སྦྱོང་གི་ཚུལ་མ་ཡིན་པ་ཞེས་བྱ་བ་ནི་ཁྱིམ་པའི་ལས་ཡིན་པའི་ཕྱིར་རོ། །རྗེས་སུ་མཐུན་པ་མ་ཡིན་པ་ཞེས་བྱ་བ་ནི་  
འཕགས་པའི་ལམ་དང་མི་མཐུན་པའོ། །རུང་བམ་ཡིན་པ་ཞེས་བྱ་བ་ནི་མི་རིགས་པ་སྟེ། རང་བཞིན་གྱིས་ཁ་ན་མ་ཐོ་བ་དང་བཅས་པའི་ཕྱིར་རོ། །ཚུལ་དང་མཐུན་པ་མ་ཡིན་པ་ཞེས་བྱ་བ་ནི་འདྲ་བ་མ་ཡིན་པ་སྟེ། བཅས་པའི་ཁ་ན་མ་ཐོ་བ་དང་བཅས་པའི་ཕྱིར་རོ། །ཅིའི་ཕྱིར་རུང་བ་མ་  
ཡིན་ཞིང་ཚུལ་དང་མཐུན་པ་མ་ཡིན་ཞེ་ན། དེའི་ཕྱིར་དེ་ནི་རབ་ཏུ་བྱུང་བས་བྱ་བ་མ་ཡིན་ནོ་ཞེས་བྱ་བ་གསུངས་ཏེ། གཉི་ག་ཡང་སྐྱོན་ཆགས་པ་མ་ཡིན་པའི་ཕྱིར་རོ། །ཅིའི་ཕྱིར་ཞེས་བྱ་བ་ནི་མི་མཐུན་པ་ཉིད་ཡིན་པའི་ཕྱིར་ཇི་སྟེ་ཞེས་བྱ་བའི་ཐ་ཚིག་གོ། །མི་གཏི་མུག་ཅན་ཞེས་བྱ་བ་  
ནི་མི་ཤེས་པའོ། །གལ་ཏེ་སངས་རྒྱས་བཅོམ་ལྡན་འདས་ནི་རྗེས་སུ་ཆགས་པ་དང་ཁོང་ཁྲོ་བ་སྤངས་པ་ཡིན་ན་ཅིའི་ཕྱིར་བཅོམ་ལྡན་འདས་ཀྱིས་མི་གཏི་མུག་ཅན་ཞེས་སྨད་པའི་ཚིག་གིས་སྨད་པ་མཛད་ཅེ་ན། བཅོམ་ལྡན་འདས་ནི་གདུལ་བའི་རྒྱུད་དག་ལ་དགོངས་པས་ལོག་པར་སྒྲུབ་པ་མི་  
མངའ་མོད་ཀྱི། འོན་ཀྱང་བྱ་བ་རྣམ་པར་བཟློག་པའི་ཕྱིར་སྨད་པ་མཛད་དེ། མཁན་པོ་དང་སློབ་དཔོན་དག་སློབ་མ་དང་ཉེ་གནས་དག་ལ་བསམ་པས་ལོག་པར་སྒྲུབ་པ་མེད་ཀྱང་ཚིག་དྲག་པ་དག་གིས་སྨོད་པར་བྱེད་པ་དང་འདྲའོ། །སྤྲུལ་ནག་པོ་ཞེས་བྱ་བ་ནི་སྦྲུལ་གྱི་རིགས་སོ། །དེའི་ངོ་  
  
༄༅། །བོ་ཉིད་བསྟན་པའི་ཕྱིར། དུག་མྱུར་དུ་ཁྱབ་པ་ཞེས་བྱ་བ་ལ་སོགས་པ་ཚིག་གསུམ་གསུངས་ཏེ། དུག་མྱུར་དུ་ཁྱབ་པ་ཞེས་བྱ་བ་ནི་དེས་ཟིན་མ་ཐག་ཏུ་དུག་མྱུར་དུ་ལུས་ཐམས་ཅད་ལ་ཁྱབ་པར་བྱེད་པའོ། །དུག་དྲག་པོ་ཞེས་བྱ་བ་ནི་དུག་དབྱུང་དཀའ་བའོ། །  
དུག་རྣོ་བ་ཞེས་བྱ་བ་ནི་དུག་གདུག་པའོ། །ཁར་རང་གི་ཡན་ལག་གི་རྣམ་པ་བཅུག་པར་གྱུར་པ་ནི་བླའི་ཞེས་བྱ་བ་ལ། གལ་ཏེ་གང་གི་ཚེ་ཁ་ཡང་མི་ཚངས་པར་སྤྱོད་པའི་ལམ་ཡིན་པས་དེའི་ཕྱིར་བཅོམ་ལྡན་འདས་ཀྱིས་དེ་ལས་ཀྱང་མི་ཚངས་པར་སྤྱོད་པའི་བསླབ་པའི་གཞི་འཆའ་བར་འགྱུར་ན་  
ཅིའི་ཕྱིར་བཅོམ་ལྡན་འདས་ཀྱིས་རུང་བ་མ་ཡིན་པའི་གཞི་དེ་བླའི་ཞེས་གསུངས་ཤེ་ན། བཅོམ་ལྡན་འདས་ཀྱིས་མི་ཚངས་པར་སྤྱད་པར་བྱ་བ་ལ་བརྟེན་ཏེ་དཔེར་མཛད་པ་ནི་མ་ཡིན་གྱི་འདི་ལྟར་གནོད་པར་འགྱུར་བ་ལ་བརྟེན་ཏེ་དཔེར་མཛད་པ་ཡིན་ཏེ། འདི་ལྟར་དེའི་ཁར་བཅུག་སྟེ་ཤི་བར་གྱུར་ཅིག་  
ལུས་གཅིག་གི་སྲོག་གི་དབང་པོ་དང་བྲལ་བ་ནི་བླའི་བུད་མེད་ཀྱི་ཡུལ་དུ་བཅུག་ཅིང་ཚེ་རབས་བརྒྱ་དག་ཏུ་ཤེས་རབ་ཀྱི་སྲོག་གི་དབང་པོ་དང་བྲལ་བར་འགྱུར་བ་ནི་དེ་ལྟ་མ་ཡིན་ནོ་ཞེས་བྱ་བར་དགོངས་པ་ཡིན་ནོ། །བླའི་ཞེས་བྱ་བ་ནི་མཛེས་ཀྱི་ཞེས་བྱ་བའི་ཐ་ཚིག་གོ། །དེ་ལྟར་གྱུར་པས་ཞེས་བྱ་བ་ལ། །  
གལ་ཏེ་ཇི་ལྟར་གྱུར་པ་ཤེས་ནས་ཆགས་པར་གྱུར་པས་སོ། །ཡང་ན་ཁྱིམ་གྱི་གནས་ནས་མངོན་པར་བྱུང་བ་དང། ཡུལ་སྤངས་པ་དང། ཁྱིམ་བཏང་པ་དང། ཆུང་མ་ལས་གྲོལ་བ་དང། བསླབ་པ་ཡང་དག་པར་བླངས་པ་དང། སྡོམ་པ་ལ་གནས་པ་དང། ཚངས་པར་སྤྱོད་པ་དང་  
བཅོམ་ལྡན་འདས་ཀྱི་སྲས་ཉིད་དུ་ཁས་བླངས་པར་གྱུར་བས་སོ། །བུད་མེད་ཀྱི་ཡུལ་ལ་ཞེས་བྱ་བ་ནི་བུད་མེད་ཀྱི་ལུས་ལའོ་ཞེས་འདུལ་བ་བྱེ་བྲག་ཏུ་བཤད་པ་ལས་གསུངས་སོ། །མ་ཡིན་ནོ་ཞེས་བྱ་བ་ནི་མི་བླའི་ཞེས་བྱ་བའི་ཐ་ཚིག་གོ། །གལ་ཏེ་གང་གི་ཚེ་སྦྲུལ་ནག་པོ་དུག་མྱུར་དུ་ཁྱབ་པ་ལ་སོགས་  
པ་དང་ལྡན་པ་ནི་སྲོག་དང་བྲལ་བར་བྱེད་ལ། བུད་མེད་ཀྱི་ཡུལ་གྱིས་ནི་སྲོག་དང་བྲལ་བར་ལྟ་ག་ལ་བྱེད་ཀྱི་ཡིད་བདེ་བར་ཡང་སྐྱེད་པར་བྱེད་པ་ཡིན་ན། །བཅོམ་ལྡན་འདས་ཀྱིས་ཅིའི་ཕྱིར་དཔེ་དེ་ལྟར་དང་པོ་རྩོམ་པ་མཛད་ཅེ་ན། བུད་མེད་ཀྱི་ཡུལ་གྱིས་ཀྱང་ཚེ་རབས་སྟོང་ཕྲག་དུ་མར་སྲོག་དང་བྲལ་བར་བྱེད་པའི་  
  
སྦྲུལ་ནག་པོ་དུག་མྱུར་དུ་ཁྱབ་པ་ལ་སོགས་པ་དང་ལྡན་པས་ཟིན་པ་ནི་ལན་འགའ་གསོར་ཡང་རུང་གི་བུད་མེད་ཀྱི་ཡུལ་གྱིས་ཟིན་པ་ནི་ནམ་ཡང་གསོར་མི་རུང་བ་དང། སྦྲུལ་ནག་པོ་དུག་མྱུར་དུ་ཁྱབ་པ་ལ་སོགས་པ་དང་ལྡན་པས་ཟིན་པ་ནི་ལན་འགའ་ནི་ཚངས་པ་མཚུངས་པར་སྤྱོད་  
པས་ཡོངས་སུ་མི་སྤང་དུ་ཡང་རུང་གི་བུད་མེད་ཀྱི་ཡུལ་གྱིས་ཟིན་པ་ནི་ཚངས་པ་མཚུངས་པར་སྤྱོད་པས་དུས་ཐམས་ཅད་དུ་ཡོངས་སུ་སྤང་བར་བྱ་བ་ཡིན་པ་དང། སྤྲུལ་ནག་པོ་དུག་མྱུར་དུ་ཁྱབ་པ་ལ་སོགས་པ་དང་ལྡན་པས་ཟིན་པ་ནི་འཕགས་པའི་ལམ་བསྒྲུབ་པ་དང། ངེས་པར་འཇུག་པ་  
དང༑ འབྲས་བུ་ཐོབ་པ་དང། འདོད་ཆགས་དང་བྲལ་བ་དང། ཟག་པ་ཟད་པ་ལ་རབ་ཏུ་གནས་པར་རུང་གི་བུད་མེད་ཀྱི་ཡུལ་གྱིས་ཟིན་པས་ནི་དེ་དག་ཐམས་ཅད་མི་རུང་བའི་ཕྱིར་རོ། །འདི་སྐད་ཅེས་ཡོངས་སུ་བརྟག་པ་ཉེ་བར་བཟུང་བ་དེའི་རྒྱུ་ལས་ཆུ་ཀླུང་གི་རྒྱུན་ནི་གྱེན་ལ་འབབ་ཀྱང་སྲིད་ཀྱི་  
འཕགས་པའི་ལམ་ནི་གནས་མེད་དེ། འདི་ལྟར་སྣོད་ཉམས་པའི་ཕྱིར་རོ་ཞེས་ཀྱང་གསུངས་སོ། །རྣམ་པར་སྨད་དོ་ཞེས་བྱ་བ་ནི་རྣམ་གྲངས་ཀྱིས་སྨད་པར་མཛད་པ་སྟེ། གལ་ཏེ་དེའི་ཚེ་བཅོམ་ལྡན་འདས་ཀྱིས་གཞི་འདི་ལས་ཉེས་པ་བྱས་ན་ཆད་པའི་ལས་འདི་ཡིན་ནོ་ཞེས་བཅའ་བ་མ་མཛད་ན་  
ཅིའི་ཕྱིར་སྔར་བཅའ་བ་མ་མཛད་པར་རྣམ་པར་སྨད་པར་མཛད་ཅེ་ན། ཟླ་གྲོགས་བསྟན་པའི་ཕྱིར་ཏེ། འདི་ལྟར་འདི་ལ་ཤཱ་རིའི་བུ་དང་མཽང་གལ་གྱི་བུ་ལ་སོགས་པ་དག་རང་བཞིན་དང་བཅའ་བའི་ཁ་ན་མ་ཐོ་བ་དང་བཅས་པ་སྤོང་བ་ཡང་དག་པར་ལེན་པ་བྱེད་ན་ཁྱོད་ཀྱིས་ཀྱང་དེ་བཞིན་དུ་ཅིའི་ཕྱིར་དེ་དག་  
སྤོང་པ་དག་ཡང་དག་པར་མི་བླང་ཞེས་ཡང་དག་པར་སྨད་པར་མཛད་དོ། །ཡང་ན་བཅོམ་ལྡན་འདས་ཀྱིས་སྔར། སྡིག་པ་ཐམས་ཅད་མི་བྱ་སྟེ། །དགེ་བ་ཕུན་སུམ་ཚོགས་པར་བྱ། །ཞེས་བྱ་བ་ལ་སོགས་པ་གསུངས་པས་ཉེས་པར་སྤྱད་པ་ཐམས་ཅད་སྨད་པ་དང་ལེགས་པར་སྤྱད་པ་ཐམས་  
ཅད་བསྔགས་པར་མཛད་ཟིན་པས་དེའི་ཕྱིར་རྣམ་པར་སྨད་པ་མཛད་དོ། །རྣམ་གྲངས་དུ་མས་ཞེས་བྱ་བ་ནི་རྣམ་པ་དུ་མས་སོ། །བཀའ་སྩལ་པ་ཞེས་བྱ་བ་ནི་མངོན་དུ་མཛད་པའོ། །དེ་ལྟ་བས་ན་ཞེས་བྱ་བ་ནི་མཇུག་བསྡུ་བའི་ཕྱིར་རོ། །ཕན་ཡོན་ཞེས་བྱ་བ་ནི་ཡོན་ཏན་ནོ། །དགེ་འདུན་བསྡུ་བ་  
  
༄༅། །ཞེས་བྱ་བ་ནི་དགེ་འདུན་བསྲུང་བ་སྟེ། བསླབ་པ་ཡང་དག་པར་མ་བླངས་པ་རྣམས་ཕྱི་རོལ་དུ་བྱེད་པའི་ཕྱིར་རོ། །ལེགས་པར་བྱ་བ་ཞེས་བྱ་བ་ནི་མཛེས་པར་བྱ་བ་སྟེ། ངེས་པར་གནས་པ་རྣམས་བསྔགས་པའི་ཕྱིར་རོ། །བདེ་བར་གནས་པ་ཞེས་བྱ་བ་ནི་བདེ་བར་  
འདུག་པའོ། །གནོད་མི་བསྐུར་བའི་གང་ཟག་རྣམས་ཚར་བཅད་པའི་ཕྱིར་ཞེས་བྱ་བ་ནི་ངོ་ཚ་མི་ཤེས་པའི་སེམས་ཅན་རྣམས་ཆད་པས་བཅད་པའི་ཕྱིར་ཏེ་བསྙིལ་བ་དང། སྦྱང་བ་ལ་སོགས་པ་གཉེན་པོ་བསྟན་པའི་ཕྱིར་རོ། །ངོ་ཚ་ཤེས་པ་རྣམས་བདེ་བར་གནས་པར་བྱ་བའི་ཕྱིར་ཞེས་བྱ་བ་ནི་ཡོན་ཏན་  
དང་ལྡན་པ་རྣམས་བདེ་བར་བྱ་བའི་ཕྱིར་རོ། །མངོན་པར་མི་དད་པ་རྣམས་ཞེས་བྱ་བ་ནི་དད་པ་དང་མི་ལྡན་པ་རྣམས་སོ། །ཕྱིར་ཞིང་འབྱུང་བ་ཞེས་བྱ་བ་ནི་འཕེལ་བའོ། །ཚེ་འདིའི་ཞེས་བྱ་བ་ནི་ད་ལྟར་བྱུང་བའིོ། །བསྡམ་པ་ཞེས་བྱ་བ་ནི་ཟློག་པའོ། །ཚེ་རབས་ཕྱི་མའི་ཞེས་བྱ་བ་ནི་མ་འོངས་  
པའིོ༑ །བཟློག་པ་ཞེས་བྱ་བ་ནི་རྣམ་པར་གནོན་པའོ། །ཆངས་པར་སྤྱོད་པ་ཞེས་བྱ་བ་ནི་ལམ་གྱི་བསྟན་པའོ། །སྐྱེ་བོ་མང་པོ་ལ་ཕན་པ་ཞེས་བྱ་བ་ནི་སྐྱེ་བོ་མང་པོ་ལ་མཁོ་བ་སྟེ། མ་འོངས་པའི་སྐྱེ་བོ་དག་ལ་ཕན་པའི་ཕྱིར་རོ། །ཡངས་པར་གྱུར་བ་ཞེས་བྱ་བ་ནི་རྒྱ་ཆེ་བའོ། །བར་དག་ལ་  
ཞེས་བྱ་བ་ནི་མཐའ་བསྟན་པའོ། །ཡང་དག་པར་ཞེས་བྱ་བ་ནི་མ་ལོག་པར་རོ། །རབ་ཏུ་བསྟན་པ་ཞེས་བྱ་བ་ནི་རྒྱ་ཆེར་བསྟན་པའོ། །ཡུན་རིང་དུ་གནས་པ་ཞེས་བྱ་བ་ནི་དུས་ཡུན་རིང་དུ་གནས་པའོ། །གདོན་པར་བྱ་སྟེ་ཞེས་བྱ་བ་ནི་ཀླག་པར་བྱ་བ་བའམ་གཞན་དག་ལ་ལུང་དཔོག་པར་བྱ་བའོ། །  
རྒྱལ་པོའི་ཁབ་ཅེས་བྱ་བ་ནི་གྲོང་ཁྱེར་གྱི་མིང་ངོ། །འོད་མའི་ཚལ་ཞེས་བྱ་བ་ནི་སྨྱིག་མའི་ཚལ་ལོ། །བྱ་ཀ་ལན་ང་ཀའི་གནས་ཞེས་བྱ་བ་ནི་བྱ་བོང་ཆུང་ངུ་དག་གི་གནས་སོ། །བ་རྔོད་བརྔོད་ནས་ཞེས་བྱ་བ་ནི་ཡང་དང་ཡང་དབང་དུ་བྱས་ནས་སོ། །སྡིག་པ་ཅན་ཞེས་བྱ་བ་ནི་སྐྱོན་ཆགས་པའོ། །དམ་པ་མ་ཡིན་  
པའི་ཆོས་ཞེས་བྱ་བ་ནི་ཆོ་ག་མ་ཡིན་པའོ། །རྣམ་པར་ལྟ་བར་བྱེད་པ་ཞེས་བྱ་བ་ནི་རྟོག་པར་བྱེད་པའོ། །རོ་སྨད་ཅེས་བྱ་བ་ནི་རྒྱབ་ཀྱི་ཆའོ། །སྟོབས་པར་བྱེད་ཅེས་བྱ་བ་ནི་འབུལ་བར་བྱེད་ཅེས་བྱ་བའོ། །འདི་ལྟ་སྟེ་ཞེས་བྱ་བ་ནི་འདི་ལྟར་རོ། །ངོ་ཚ་བས་ཞེས་བྱ་བ་ནི་ཤིན་ཏུ་ངོ་ཚ་བས་སོ། །ཁྲོས་  
  
།འཁྲུགས་ཞེས་བྱ་བ་ནི་འབྲིང་གིས་སོ། །རྔམ་པར་གྱུར་ཅེས་བྱ་བ་ནི་འཁྲུག་པ་ཆེན་པོས་དྲག་ཤུལ་ཉིད་དུ་གྱུར་པའོ། །ཡིད་མི་དགའ་ནས་ཞེས་བྱ་བ་ནི་ཡིད་མི་བདེ་ཞིང་མི་དགའ་ནས་སོ། །མངོན་པར་བྲེད་དེ་ཞེས་བྱ་བ་ནི་རྣམ་པར་གྲོལ་  
ཏེའོ༑ །དུ་རུ་རུ་ཟེར་ཞིང་ཞེས་བྱ་བ་ནི་ཁྲོ་བ་ལས་བྱུང་བའི་སྒྲ་ངུ་རུ་རུ་ཟེར་ཞིང་ངོ། །འོན་ཀྱང་ཞེས་བྱ་བ་ནི་ཁྱད་པར་དུའོ། །འོ་ན་ཞེས་བྱ་བ་ནི་དྲི་བའོ། །བཀག་ཅེས་བྱ་བ་ནི་དགག་པར་མཛད་པའོ། །མི་ཉིད་ལ་ཞེས་བྱ་བ་ནི་མིའི་འགྲོ་བར་སྐྱེས་པ་སྟེ། དེ་ལ་ཞུགས་པའི་ཕྱིར་དེ་ཉིད་ལ་དགག་  
པ་མཛད་པར་བསམས་པའོ། །སྔ་མ་ནི་བཅས་པའོ་ཞེས་བྱ་བ་ནི་གཞིའི་མཚམས་སོ། །འདི་ནི་རྗེས་སུ་བཅས་པའོ་ཞེས་བྱ་བ་ནི་དེའི་རྗེས་སུ་སོང་བའི་མཚམས་ཏེ་དེའི་རྗེས་སུ་སོང་བའི་བསམ་པ་བཟློག་པའི་ཕྱིར་རོ། །ཡང་དགེ་སློང་གང་ཞེས་གསུངས་པ་ལ་སོགས་པ་ནི་འདུལ་བའི་  
དོན་ཡོངས་སུ་ཤེས་པ་མེད་ན་སློབ་མ་རྣམས་ཀྱི་བྱ་བ་བསྒྲུབ་པ་ཡོངས་སུ་ཉམས་པར་འགྱུར་བ་དང། བསླབ་པ་རལ་བར་འགྱུར་བ་དང། འཇིག་རྟེན་པ་རྣམས་མ་དད་པ་སྐྱེ་བ་དང། ལམ་སྐྱེ་བ་ཐག་རིང་བར་འགྱུར་བས་དེའི་ཕྱིར་བསླབ་པ་བཅས་མ་ཐག་ཁོ་ནར་བཅོམ་ལྡན་འདས་ཉིད་ཀྱིས་བསླབ་  
བའི་དོན་བཀའ་སྩལ་བ་ཡིན་ནོ། །དེ་ལ་ཡང་ཞེས་བྱ་བ་ནི་སྤྱིར་བཏང་བའི་དོན་ཏོ། །ཡང་ན་ཕྱི་མའི་དོན་ཏེ། དེས་ན་ལས་དང་པོ་པ་མ་གཏོགས་པ་དེ་ལས་གཞན་པ་གང་ཕྱིས་བྱེད་ན་ཞེས་བྱ་བའི་ཐ་ཚིག་གོ། །དགེ་སློང་ཞེས་བྱ་བ་ནི་འོག་ནས་དགེ་སློང་གཞི་འབྱུང་བ་མ་གཏོགས་པ་གསོལ་  
བ་དང་བཞིའ་ལས་མི་གཡོ་བར་བཞག་པར་མི་འོང་བས་རྫོགས་པར་བསྙེན་པ་ཞེས་འབྱུང་བ་དེ་བཟུང་ངོ། །གང་ཞེས་བྱ་བ་ནི་ལ་ལ་ཞེས་བྱ་བའི་ཐ་ཚིག་གོ། །མིང་གི་དགེ་སློང་ཞེས་བྱ་བ་ནི་མིང་ཙམ་གྱིས་དགེ་སློང་ཡིན་ལ་དོན་གྱིས་སྟོང་པའོ། །ཁས་འཆེ་བའི་དགེ་སློང་ཞེས་བྱ་བ་ནི་ཁས་ལེན་པའི་  
ཁས་འཆེ་བ་ཙམ་གྱིས་དགེ་སློང་ཡིན་པ་དོན་གྱིས་སྟོང་པའོ། །སློང་པའི་ཕྱིར་དགེ་སློང་ཞེས་བྱ་བ་ནི་སློང་བ་ཙམ་གྱི་རྒྱུས་དགེ་སློང་ཡིན་ལ་དོན་གྱིས་སྟོང་པའོ། །ཉོན་མོངས་པ་བཅོམ་པའི་ཕྱིར་དགེ་སློང་ཞེས་བྱ་བ་ནི་ཉོན་མོངས་པ་རབ་ཏུ་བཅོམ་ཞིང་ཟག་པ་ཟད་པའི་ཕྱིར་དགེ་སློང་ཞེས་བྱ་བ་  
  
༄༅། །ནི་གསོལ་བ་དང་བཞིའི་ལས་མི་གཡོ་བར་གཞག་པར་མི་འོས་པས་རྫོགས་པར་བསྙེན་པ་མ་ཡིན་པའོ། །མིང་དང་མིང་དུ་བརྗོད་པ་ཞེས་བྱ་བ་ལ་སོགས་པའི་སྒྲ་བརྒྱད་པོ་དག་ནི་ཡུལ་ཐ་དད་པར་གྲགས་པའི་མིང་སྟེ། མིང་གི་རྣམ་གྲངས་སོ། །དགེ་སློང་གི་  
རིགས་ཤེ་འམ་ཞེས་བྱ་བ་ནི། དགེ་སློང་གི་རིགས་བརྒྱུད་དོ། །དགེ་སློང་དང་འདྲ་བར་གྱུར་པ་ཞེས་བྱ་བ་ནི་དགེ་སློང་དང་མཚུངས་པར་གྱུར་པའོ། །ཁས་འཆེ་བར་བྱེད་པ་ཞེས་བྱ་བ་ནི་ཚིག་གིས་ཁས་ལེན་པར་བྱེད་པའོ། །རྐུ་ཐབས་སུ་གནས་ཤིང་ཞེས་བྱ་བ་ནི་རྐུན་པོ་ལྟ་བུར་ཆོས་ཀྱི་ལོངས་  
སྤྱོད་བྱེད་པའོ། །དགེ་སློང་དུ་དམ་འཆའ་བར་བྱེད་པ་ཞེས་བྱ་བ་ནི་ལུས་ཀྱི་བས་སྨོས་པར་བྱེད་པའོ། ཆོས་དང་ལྡན་པ་ཞེས་བྱ་བ་ནི་ཆོས་དང་རྗེས་སུ་འབྲེལ་པའི་རིགས་པ་དང་ལྡན་པས་སོ། །སློང་མོ་སྤྱོད་པ་ཞེས་བྱ་བ་ནི་སློང་ཞེས་སྤྱོད་པས་སོ། །འཚོ་བ་བྱེད་པ་ཞེས་བྱ་བ་ནི་འཚོ་བ་སྦྱོར་  
བར་བྱེད་པའོ། །ཀུན་ནས་ཉོན་མོངས་པར་བྱེད་པ་ཞེས་བྱ་བ་ནི་ལས་ཀྱིས་ཀུན་ནས་ཉོན་མོངས་པར་བྱེད་པའོ། །ཡང་སྲིད་པར་བྱེད་པ་ཞེས་བྱ་བ་ནི་ཡང་བར་མ་དོའི་སྲིད་པ་འབྱུང་བའི་རྒྱུ་སྟེ། སྐྱེ་བའི་ཀུན་ནས་ཉོན་མོངས་པར་བྱེད་པའོ། །རིམས་ནད་དང་བཅས་པ་ཞེས་བྱ་བ་ནི་ཀུན་དུ་སྤྱོད་པའི་ཚེ་ན་  
སྟེ༑ ཡོངས་སུ་གདུང་བར་བྱེད་པ་ཡིན་པའི་ཕྱིར་རོ། །རྣམ་པར་སྨིན་པ་སྡུག་བསྔལ་བ་ཞེས་བྱ་བ་ནི་སེམས་ཅན་དམྱལ་བ་ལ་སོགས་པའི་རྒྱུ་ཡིན་པའོ། །ཕྱི་མ་ལ་ཞེས་བྱ་བ་ནི་དུས་ཕྱི་མ་ལའོ། །སྐྱེ་བ་དང་རྒ་བ་དང་འཆི་བར་འགྱུར་བ་ཞེས་བྱ་བ་ལ་སྐྱེ་བ་ཞེས་བྱ་བ་ནི། སྐྱེ་བ་གཞན་ནོ། །  
དགའ་བ་ཞེས་བྱ་བ་ནི་ལུས་ཡོངས་སུ་སྨིན་པའོ། །འཆི་བ་ཞེས་བྱ་བ་ནི་ཚེ་ཟད་པ་སྟེ་དེ་དག་གི་རྒྱུ་ཡིན་པའོ། །སྤངས་པ་ཞེས་བྱ་བ་ནི་ཟད་པ་སྟེ་འཐོབ་པ་ཆད་པའི་ཕྱིར་རོ། །ཡོངས་སུ་ཤེས་པ་ཞེས་བྱ་བ་ནི་ངོ་བོ་ཉིད་དང། དམིགས་པ་ཡོངས་སུ་ཆད་པའི་ཕྱིར་རོ། །རྩ་བ་ནས་བཅད་པ་ཞེས་  
བྱ་བ་ནི་ཉེས་པའི་རྣམ་པ་ཆུང་ངུ་ཡང་སྤངས་པའི་ཕྱིར་རོ། །ཤིང་ཏ་ལའི་མགོ་བཞིན་དུ་ཞེས་བྱ་བ་ནི་ཇི་ལྟར་ཤིང་ཏ་ལའི་མགོ་བཅད་ན་གཞི་མི་སྣང་ཞིང་ཕྱོགས་གཅིག་ཀྱང་མི་སྐྱེ་བ་དེ་དང་འདྲ་འོ་ཞེས་བྱ་བའི་ཐ་ཚིག་གོ། །གཞི་མི་སྣང་བ་ཞེས་བྱ་བ་ནི་གང་དག་གི་གཞི་ཞེས་བྱ་བ་གནས་མི་སྣང་ཞེས་  
  
།ཕྱི་མ་ལ་མི་སྐྱེ་བའི་ཆོས་ཅན་དུ་གྱུར་པ་ཞེས་བྱ་བ་ནི་ཡང་ཚེ་གཞན་དུ་མི་སྐྱེ་བའི་ཆོས་ཅན་དུ་གྱུར་པའོ། །དོན་འདིར་ནི་ཞེས་བྱ་བ་ནི་ཡུལ་འདིར་ནིའོ། །གསོལ་བ་དང་བཞིའི་ཞེས་བྱ་བ་ནི་ལས་བརྗོད་  
པ་གང་ལ་གསོལ་བ་དང་ལས་བ་རྗོད་པ་གསུམ་དང་བཞི་བྱེད་པའོ། །མི་གཡོ་བ་ཞེས་བྱ་བ་ནི་ཡང་བྱ་མི་དགོས་པའོ། །གཞག་པར་མི་འོས་པས་ཞེས་བྱ་བ་ནི་བགེགས་བྱ་བར་མི་འོས་པས་སོ། །ཆོས་མཐུན་པ་ཞེས་བྱ་བ་ནི་ལམ་མཐུན་པའོ། །ཚངས་པ་མཚུངས་པར་སྤྱོད་པ་རྣམས་  
དང་ཞེས་བྱ་བ་ནི་རབ་ཏུ་བྱུང་བ་དགེ་སློང་རྣམས་དང་ངོ། །བསླབ་པ་མཚུངས་པར་ཞེས་བྱ་བ་ནི་བསླབ་པས་འདྲ་བར་རོ། །གྱུང་བ་ཞེས་བྱ་བ་ནི་ཞུགས་པས་སོ། །བསླབ་པ་ཞེས་བྱ་བ་ནི་ངེས་པའོ། །དེ་རྫོགས་པར་བསྙེན་པས་ཞེས་བྱ་བ་ནི་ཉི་མ་དེ་ལ་རྫོགས་པར་བསྙེན་པས་སོ། །ཚུལ་  
ཁྲིམས་ཉིད་ཀྱིས་མཉམ་པ་ཞེས་བྱ་བ་ནི་རང་བཞིན་གྱིས་ཁ་ན་མ་ཐོ་བ་དང་བཅས་པ་སྤངས་པས་མཉམ་པའི་ཕྱིར་རོ། །བསླབ་པ་ཉིད་ཀྱིས་མཉམ་པ་ཞེས་བྱ་བ་ནི་བཅས་པའི་ཁ་ན་མ་ཐོ་བ་དང་བཅས་པས་སྤངས་པས་མཉམ་པའི་ཕྱིར་རོ། །སོ་སོར་ཐར་པའི་མདོ་འདོན་པ་ཉིད་ཀྱིས་མཉམ་པ་ཞེས་  
བྱ་བ་ནི་ཆོས་ཀྱི་ལོངས་སྤྱོད་ཀྱིས་མཉམ་པའི་ཕྱིར་རོ། །སོ་སོར་ཐར་པ་ཞེས་བྱ་བ་ནི་ངེས་དང་པོར་སྡིག་པ་ལས་ཐར་པ་སྟེ། དང་པོའི་རྣམ་པར་རིག་བྱེད་དང་རྣམ་པར་རིག་བྱེད་མ་ཡིན་པ་ནི་སོ་སོར་ཐར་པའོ་ཞེས་གསུངས་པའི་ཕྱིར་རོ། །དེ་ཉིད་མདོ་ཡིན་ཏེ་འདུལ་བའི་རྣམ་པའི་དོན་མཐའ་དག་སྨོས་  
པའི་ཕྱིར་རོ། །དེ་འདོན་པ་ནི་དགེ་འདུན་གྱི་དབུས་སུ་བརྗོད་པའོ། །དེའི་དངོས་པོ་ནི་དེ་ཉིད་དོ། །ཁྲོས་ཤིང་ཞེས་འདིར་སྨོས་པ་ནི། གཞུང་གཞན་ཡིན་ཏེ། དེ་ནི་མི་རིགས་ཏེ། གཏོང་བར་འདོད་ཆགས་པར་གྱུར་པ་ལ་སོགས་པ་བཞིན་དུ་བསླབ་པ་བཏང་བར་གྱུར་པའི་ཕྱིར་རོ། །གལ་  
ཏེ་ཁྲོས་པ་ནི་གཏོང་བའི་སེམས་མེད་པར་ཁྲོ་བའི་ཟིལ་གྱིས་ནོན་པས་བསླབ་པ་འབུལ་ན་ནི་དེའི་ཚེ་བསླབ་པ་མ་ཕུལ་བར་རྗོད་པར་བྱའོ། །འབུལ་ན་ཞེས་བྱ་བ་ནི་ཡོངས་སུ་གཏོང་ནའོ། །སྨྱོས་པ་ཞེས་བྱ་བ་ནི་སྨྱོ་བྱེད་ཀྱིས་ཐ་སྙད་ཀྱི་བློ་ཉམས་པའོ། །སེམས་འཁྲུགས་པ་ཞེས་བྱ་བ་ནི་རླུང་ལ་སོགས་  
  
༄༅། །པས་གང་གི་རང་བཞིན་གྱིས་སེམས་ཉམས་པའོ། །ཚོར་བ་དག་གིས་ཉེན་པ་ཞེས་བྱ་བ་ནི་སྡུག་བསྔལ་གྱི་ཚོར་བ་དག་གི་ས་དགེ་སློང་གི་དངོས་པོའི་སེམས་ཉམས་པ་སྟེ་དེ་ནི་ཐ་སྙད་ཀྱི་སེམས་པ་མེད་པས་དེས་ཕུལ་ཡང་མ་ཕུལ་བར་བརྗོད་པར་བྱའོ། །གླེན་པ་  
ཞེས་བྱ་བ་ནི་བརྡ་ཕྲད་པར་མི་ནུས་སོ། །ལྐུགས་པ་ཞེས་འདིར་སྨོས་པ་ནི་གཞུང་གཞན་ཡིན་ཏེ། དེ་ཡང་མི་རིགས་ཏེ། བརྡ་ཕྲད་ན་གོ་བར་བྱེད་པ་མེད་དུ་ཟིན་ཀྱང་ཕུལ་བར་འགྱུར་བའི་ཕྱིར་ཏེ། འཆི་བར་ངེས་པ་ལ་སོགས་པ་ལྟ་བུ་དང་ལྕེ་ཐོབ་ན་གོ་བར་བྱེད་པ་ཡང་སྲིད་པའི་ཕྱིར་རོ། །འོན་པ་ཞེས་  
བྱ་བ་ནི་རྣ་བ་ཉམས་པའོ། །དབེན་པར་ཞེས་བྱ་བ་ནི་གནས་སྟོང་པར་ཏེ། དབེན་པར་ནི་ཉན་པ་པོ་མེད་པའི་ཕྱིར་ཡུལ་མ་ཡིན་ནོ། །དབེན་པར་འདུ་ཤེས་པས་ཞེས་བྱ་བ་ནི་ཉན་དུ་གཞུག་པའི་བློ་མེད་པས་ཡོངས་སུ་བཏང་བའི་བློ་ཡང་མེད་པའི་ཕྱིར་རོ། །དབུས་པ་ཞེས་བྱ་བ་ནི་ཡུལ་དབུས་ན་སྐྱེས་  
པའོ༑ །མཐའ་འཁོབ་པ་ཞེས་བྱ་བ་ནི་ཡུལ་མཐའ་འཁོབ་ནས་སྐྱེས་པའོ། །སྙོམས་པར་ཞུགས་པ་ཞེས་བྱ་བ་ནི་སེམས་མཉམ་པར་གཞག་པའམ། །སེམས་མེད་པའོ། །སྤྲུལ་བ་ཞེས་བྱ་བ་ནི་གསང་སྔགས་ལ་སོགས་པས་བསླང་བའོ། །ཀླག་ཅོར་ཅན་གྱིས་ཞེས་བྱ་བ་ནི་དབུལ་  
བར་བྱེད་པ་གཏམ་གཞན་གྱིས་ཀླག་ཅོར་ཟེར་བ་སྟེ། དེས་ཉན་པ་པོ་ཀླག་ཅོར་ཅན་ལ་འབུལ་བར་བྱེད་ན་ཕུལ་བ་མ་ཡིན་ཏེ། དེ་དག་ཐམས་ཅད་ནི་གོ་བ་མེད་པའི་ཕྱིར་ཕུལ་བར་མི་འགྱུར་རོ། །གཏོང་བའི་སེམས་མེད་པ་ཞེས་བྱ་བ་ནི་འབུལ་བའི་སེམས་མེད་པ་སྟེ། དེས་ན་གཏོང་བའི་སེམས་མེད་  
ན་འབུལ་བར་བྱེད་དུ་ཟིན་ཀྱང་ཕུལ་བར་མི་འགྱུར་རོ་ཞེས་བྱ་བའི་ཐ་ཚིག་གོ། །དགེ་སྦྱོང་གི་ཚུལ་འདོད་པ་ཞེས་བྱ་བ་ནི་དགེ་སློང་གི་དངོས་པོ་ཉིད་འདོད་པའོ། །ཁྱིམ་ནི་གནས་པ་མི་འདོད་པ་ཞེས་བྱ་བ་ནི་ཁྱིམ་པའི་དངོས་པོ་ཉིད་མི་འདོད་པའོ། །མི་རང་བཞིན་དུ་གནས་པ་ཞེས་བྱ་བ་ནི་འཇིག་རྟེན་  
གྱི་ཐ་སྙད་ལས་མ་ཉམས་པའོ། །ཤེས་པ་ཞེས་བྱ་བ་ནི་སྐད་ཤེས་པའོ། །དེས་ན་གང་གི་ཚེ་གཏོང་བའི་སེམས་མེད་པ་དང། དགེ་སློང་གི་ཚུལ་འདོད་པས། ཁྱིམ་ན་གནས་པ་མི་འདོད་པ་དེའི་ཚེ་འབུལ་བར་བྱེད་ཀྱང་ཕུལ་བར་མི་འགྱུར་ལ། གང་གི་ཚེ་གཏོང་བའི་སེམས་ཡོད་པ་  
  
དགེ་སྦྱོང་གི་ཚུལ་མི་འདོད་པ་དང། ཁྱིམ་ན་གནས་པ་འདོད་ཀྱང་མི་རང་བཞིན་དུ་གནས་པ་ཤེས་པ་འགའ་ཡང་ཚིག་གིས་རྣམ་པར་རིག་པར་མི་བྱེད་ན་དེའི་ཚེ་ཡང་བསླབ་པ་མ་ཕུལ་བར་བརྗོད་པར་བྱའོ་ཞེས་བྱ་བའི་ཐ་ཚིག་གོ། །བསླབ་པ་ཉམས་པར་ཞེས་བྱ་བ་ནི་བསླབ་པའི་ཡུལ་  
མཐུ་མེད་པ་ཉིད་དུའོ། །མ་བྱས་པར་ཞེས་བྱ་བ་ནི་མ་བརྗོད་པར་རོ། །བསླབ་པ་ཕུལ་ལ་བསླབ་པ་ཉམས་པར་མ་བྱས་པ་ཞེས་བྱ་བ་ནི་བསླབ་པ་དབུལ་བ་ལ་བསླབ་པ་ཉམས་པར་བྱ་བ་མེད་པར་བྱེད་པ་སྟེ། དེ་ནི་རྒྱུ་མ་བསྟན་པའི་ཕྱིར་ཡོངས་སུ་རྫོགས་པ་མ་ཡིན་པས་བསླབ་པ་ཕུལ་ལ་བསླབ་  
པ་ཉམས་པར་མ་བྱས་པ་ཞེས་མུ་དང་པོར་གཞག་པར་ཟད་ཀྱི། བསླབ་པ་ཕུལ་ན་བསླབ་པ་ཉམས་པར་མ་བྱས་སུ་ཟིན་ཀྱང་དེ་ལ་དགེ་སློང་གི་དངོས་པོ་ཉིད་མེད་དོ། །བསླབ་པ་ཉམས་པར་བྱས་ལ་བསླབ་པ་མ་ཕུལ་ཞེས་བྱ་བ་ནི་བསླབ་པ་ཉམས་པར་བྱས་པ་བསླབ་པ་འབུལ་བ་མེད་པར་བྱེད་པ་  
སྟེ༑ དེའི་འབྲས་བུ་མ་བསྟན་པའི་ཕྱིར་ཡོངས་སུ་རྫོགས་པ་མ་ཡིན་པས་བསླབ་པ་ཉམས་པར་བྱས་ལ་བསླབ་པ་མ་ཕུལ་བ་ཞེས་མུ་གཉིས་པར་གཞག་པར་ཟད་ཀྱི་བསླབ་པ་ཉམས་པར་བྱས་ན་བསླབ་པ་མ་ཕུལ་དུ་ཟིན་ཀྱང་དེ་ལ་དགེ་སློང་གི་དངོས་པོ་ཉིད་མེད་དོ། །བསླབ་པ་ཉམས་པར་ཡང་  
བྱས་ལ་ཕུལ་བ་ཞེས་བྱ་བ་ནི་དགེ་སློང་གི་དངོས་པོ་མེད་པ་ཉིད་གང་ཡིན་པ་དེ་ནི་རྒྱུ་ཡང་བསྟན་ལ་འབྲས་བུ་ཡང་བསྟན་པའི་ཕྱིར་ཡོངས་སུ་རྫོགས་པ་ཡིན་པས་བསླབ་པ་ཉམས་པར་ཡང་བྱས་ལ་བསླབ་པ་ཕུལ་བ་ཞེས་མུ་གསུམ་པར་གཞག་སྟེ། དེ་ཡང་དགེ་སློང་གི་དངོས་པོ་ཉིད་མེད་དོ། །དེ་ལ་  
གང་གི་ཚེ་དབུལ་བར་བརྗོད་ནས་ཉམས་པ་རྗོད་པར་བྱེད་པ་དེའི་ཚེ་ནི་དབུལ་བ་གཙོ་བོ་ཉིད་ཡིན་པའི་ཕྱིར་ཕུལ་ཞེས་བྱའི་ཉམས་པ་ཞེས་མི་བྱའོ། །གང་གི་ཚེ་ཉམས་པར་བརྗོད་ནས་འབུལ་བ་བྱེད་པ་དེའི་ཚེ་ནི་ཉམས་པ་གཙོ་བོ་ཉིད་ཡིན་པའི་ཕྱིར་ཉམས་པ་ཞེས་བྱའི་ཕུལ་བ་ཞེས་མི་བྱ་སྟེ། དེའི་ཚེ་  
ཕུལ་བ་དང་ཉམས་པར་བྱས་པ་གཉིས་ནི་དོན་གཅིག་པ་ཉིད་ཡིན་ནོ། །མུ་དང་པོ་གཉིས་ནི་དབུལ་བ་དང་ཉམས་པར་བྱས་པ་ཡོངས་སུ་མ་རྫོགས་པས་བསྡུས་པ་ཡིན་ནོ། །བསླབ་པ་མ་ཕུལ་ཞིང་བསླབ་པ་ཉམས་པར་མ་བྱས་པ་ཞེས་བྱ་བ་ནི་དགེ་སློང་གི་དངོས་པོ་ཉིད་མེད་པར་འགྱུར་བའི་  
  
༄༅། །རྒྱུ་དེ་གཉིས་གང་ཡང་མ་བྱས་པས་དེ་ལ་ནི་དགེ་སློང་གི་དངོས་པོ་ཉིད་ཡོད་པ་ཡིན་པས་མུ་བཞི་པར་རྣམ་པར་གཞག་གོ། །མུ་བཞི་པོ་དེ་དག་ལས་དང་པོ་གསུམ་ལ་ནི་དགེ་སློང་གི་དངོས་པོ་ཉིད་མེད་ལ་མུ་ཐ་མ་ལ་ནི་དགེ་སློང་གི་དངོས་པོ་ཡོད་དེ་ཞེས་བྱ་བའི་ཐ་ཚིག་གོ། །  
སངས་རྒྱས་དང་ཆོས་དང་དགེ་འདུན་དཀོན་མཆོག་འབུལ་བ་ནི་སྡོམ་པའི་རྩ་བ་གཏང་བའི་ཕྱིར་བསླབ་པ་ཕུལ་བ་ཡིན་ནོ། །མདོ་སྡེ་དང་འདུལ་བ་དང་མ་མོའི་སྡེ་སྣོད་དང། མཁན་པོ་དང་སློབ་དཔོན་སྐྱེ་བོའི་བླ་མ་འབུལ་བ་ནི་སྡོམ་པ་ལ་ཉེ་བར་སྦྱོར་བ་ཡོངས་སུ་བཏང་བས་བསླབ་པ་ཕུལ་བ་ཡིན་ནོ། །  
ཁྱིམ་པ་ལ་སོགས་པར་ཁས་ལེན་པ་ནི་བསླབ་པའི་ས་བཏང་བས་བསླབ་པ་ཕུལ་བ་ཡིན་ནོ། །ཆོས་མཐུན་པ་དག་སྤོང་བ་ནི་བསྟན་པ་ལས་ཕྱིར་རོལ་དུ་གྱུར་པར་ཁས་བསླངས་པས་རབ་ཏུ་བྱུང་བའི་ས་གཏང་བའི་ཕྱིར་བསླབ་པ་ཕུལ་བ་ཡིན་ནོ། །མདོ་སྡེ་ཞེས་བྱ་བ་ནི་དབེན་པའི་ཆོས་ཉིད་སྨོས་པའི་  
ཚིག་ཡིན་ནོ། །མ་མོ་ཞེས་བྱ་བ་ནི་མདོ་སྡེ་དང་འདུལ་བ་གཉིས་ཀྱི་དོན་དང་དོན་མ་ཡིན་པ་སྟོན་པས་མ་དང་འདྲ་བའི་རྣམ་པར་བཤད་པར་གྱུར་པར་བསྟན་བཅོས་ཆོས་མངོན་པ་ཡིན་ནོ། །དགེ་ཚུལ་ཞེས་བྱ་བ་ནི་དགེ་ཚུལ་ཉིད་ཡིན་ནོ། །ཟ་མ་ཞེས་བྱ་བ་ནི་དབང་པོ་ལས་སུམ་མི་རུང་བའོ། །  
མ་ནིང་ཞེས་བྱ་བ་ནི་མཚན་ཉམས་པ་དང་ས་བོན་མེད་པའོ། །དགེ་སློང་མ་སུན་ཕྱུང་བ་ཞེས་བྱ་བ་ནི་གང་གིས་དགེ་སློང་མ་ཕམ་པ་མ་ཕྱུང་པ་སྤྲོད་པ་ལས་བྱུང་བས་སུན་ཕྱུང་བའོ། །ངན་སེམས་ཀྱིས་ཞེས་བྱ་བ་ནི་བསད་པའི་སེམས་ཀྱིས་སོ། །མུ་སྟེགས་ཅན་ཞུགས་པ་ཞེས་བྱ་བ་ནི་མུ་  
སྟེགས་ཅན་གྱི་ལྟ་བ་དང་ལྡན་བཞིན་དུ་བསྟན་པ་འདི་ལ་ལས་ལན་གསུམ་ཉམས་སུ་མྱོང་བར་གྱུར་པ་གང་ཡིན་པ་དང། དགེ་སློང་གི་རྟགས་བཏང་སྟེ། མུ་སྟེགས་ཅན་གྱི་རྟགས་འཛིན་ཅིང་མུ་སྟེགས་ཅན་གྱི་གནས་སུ་ནམ་ནངས་པར་བྱེད་པ་གང་ཡིན་པའོ། །རྐུ་ཐབས་སུ་གནས་པ་ཞེས་བྱ་  
བ་ནི་ཡང་དག་པའི་ལྟ་བ་དང་ལྡན་དུ་ཟིན་ཀྱང་རྫོགས་པར་མ་བསྙེན་པའམ། རྫོགས་པར་བསྙེན་པ་ཉམས་པ་རྫོགས་པར་བསྙེན་པ་མ་ཡིན་པར་འདུ་ཤེས་བཞིན་དུ་ལས་ལན་གསུམ་ཉམས་སུ་མྱོང་པ་གང་ཡིན་པའོ། །ཐ་དད་པར་གནས་པ་ཞེས་བྱ་བ་ནི་ལྟ་བ་གཞན་དང་ལྡན་པའོ། །  
  
།ཁྱེད་ལྟ་བུ་ཞེས་བྱ་བ་ནི་ཁྱེད་ཅག་འདྲ་བའོ། །ཆོག་གོ་ཞེས་བྱ་བ་ནི་དགག་པའོ། །སྤྱད་དཀའ་བ་ཞེས་བྱ་བ་ནི་བསྒྲུབ་པ་དཀའ་བའོ། །རབ་ཏུ་དབེན་པ་ཞེས་བྱ་བ་ནི་སེམས་རབ་ཏུ་དབེན་པའོ། །གཅིག་བུ་ཉིད་ལ་ཞེས་བྱ་བ་ནི་གཅིག་པ་ཉིད་ལའོ། །  
མངོན་པར་དགའ་བ་དཀའ་བ་ཞེས་བྱ་བ་ནི་གང་ལ་མངོན་པར་དགའ་བ་སྐྱེ་བར་དཀའ་བའོ། །གནས་མལ་ཞེས་བྱ་བ་ནི་འདུག་པའི་གནས་ཏེ། སྐབས་འདིར་ནི་དགོན་པ་ཞེས་བྱ་བ་དང་སྦྱར་ཏེ། གནས་མལ་དགོན་པ་དེ་ཡང་གང་ཞེ་ན། འོག་ནས་ནགས་ཁྲོད་དང། རི་དྲུང་དང་རབ་མཐའ་  
དག་ཅེས་འབྱུང་བ་དང་སྦྱར་རོ། །ནགས་ཁྲོད་ཅེས་བྱ་བ་ནི་ཤིང་ལྗོན་པའི་ཐིབས་པོའོ། །རི་དྲུང་ཞེས་བྱ་བ་ནི་རི་དང་ཐག་ཉེ་བའོ། །རབ་མཐའ་དག་ཅེས་བྱ་བ་ནི་རབ་ཏུ་ཐག་རིང་པའོ། །གནས་པ་ཞེས་བྱ་བ་ནི་ཉེ་བར་ཕན་པ་སྟེ། འདུག་པ་ཞེས་བྱ་བའི་ཐ་ཚིག་གོ། །ཁོང་དུ་ཆུད་པར་  
དཀའ་བ་ཞེས་བྱ་བ་ནི་ཤེས་པར་དཀའ་བའོ། །བཟོ་དག་ཅེས་བྱ་བ་ནི་འཚོ་བའི་ཐབས་ཏེ། རི་མོ་ལ་སོགས་པས་སོ། །ལས་ཀྱི་མཐའ་དག་ཅེས་བྱ་བ་ནི་བུ་རམ་གྱི་ཤིང་གི་ལས་ལ་སོགས་པའོ། །བཟང་པོ་དག་ཏུ་ཞེས་བྱ་བ་ནི་མཛེས་པ་དག་ཏུའོ། །གཏོང་ཅིག་ཅེས་བྱ་བ་ནི་བསྲུང་བའི་  
ཕྱིར་ཕུལ་ཅིག་ཅེས་བྱ་བའོ། །ངག་དང་ཚིག་ཅེས་བྱ་བ་ལ་སོགས་པ་ཚིག་བཅུ་ནི་ངག་གི་རྣམ་པར་རིག་བྱེད་ཀྱི་རྣམ་གྲངས་ཏེ་ཡུལ་དང་བསྟན་བཅོས་ལས་གྲགས་པ་དག་བསྟན་པའི་ཕྱིར་རོ། །རྣམ་པ་དེ་དག་མ་གཏོགས་པ་ཞེས་བྱ་བ་ནི་དབུལ་བ་དང་ཉམས་པར་བྱ་བའི་རྣམ་པ་སྔར་བསྟན་པ་དེ་དག་  
མ་གཏོགས་པའོ།། །།བམ་པོ་གསུམ་པ། གཉིས་ཀྱིས་གཉིས་སྤྲོད་པ་ཞེས་བྱ་བ་ནི་ཕོ་དང་མོ་ཞེས་བྱ་བ་གཉིས་ཀྱིས་ཕོ་དང་མོའི་དབང་པོ་ཞེས་བྱ་བ་གཉིས་སྦྱོར་བའོ། །ཆོས་མ་ཡིན་པ་དེ་ཞེས་བྱ་བ་ནི་བསོད་ནམས་མ་ཡིན་པ་དེའོ། །ཆོས་ཀྱི་སྒྲར་ཞེས་བྱ་བ་ནི་དངོས་པོའི་  
ཚིག་ཏུ་ཞེས་བྱ་བའི་ཐ་ཚིག་གོ། །ཐ་ན་ཞེས་བྱ་བ་ནི་མཐར་ནའོ། །སྤྲ་མོ་དང་འདྲ་བར་གཏོགས་པ་ཞེས་བྱ་བ་ནི་སྤྲ་མོ་དང་རིགས་མཐུན་པ་དུད་འགྲོའི་སྐྱེ་གནས་སུ་གཏོགས་པ་སྟེ། དུད་འགྲོའི་འགྲོ་བ་ཞེས་བྱ་བའི་ཐ་ཚིག་གོ། །གང་ལ་དགེ་སློང་གི་དངོས་པོ་ཡོད་པ་གང་ཡིན་པའོ་ཞེས་  
  
༄༅། །བྱ་བ་ལ་སོགས་པ་ལ། དགེ་སློང་གི་དངོས་པོ་ཞེས་བྱ་བ་ནི་དགེ་སློང་གི་སྡོམ་པ་རྣམ་པར་རིག་བྱེད་མ་ཡིན་པའི་མཚན་ཉིད་བདུན་པོ་སྦྱོར་བ་དང་མཇུག་དང། བཅས་པའི་ཁ་ན་མ་ཐོ་བ་དང་བཅས་པ་སྤོང་བ་དག་དང་བཅས་པའོ། །དེ་ཉིད་རྫོགས་པར་  
བསྙེན་པ་ཡིན་ཏེ། མྱ་ངན་ལས་འདས་པའི་མཚན་ཉིད་དགོངས་པ་ཐམས་ཅད་རྫོགས་པ་དང་འདྲ་བའི་ཕྱིར་རོ། །འདིར་དགེ་སློང་གི་དངོས་པོ་དེ་གཙོ་བོ་ཡིན་པའི་ཕྱིར་དང། ལྟུང་བའི་གནས་པ་ཡིན་པའི་ཕྱིར་ཏེ། རྟེན་དང་བཅས་པ་ནི་དགེ་སློང་གི་སྒྲར་བརྗོད་དོ་ཞེས་བྱ་བའི་ཐ་ཚིག་གོ། །བྱེད་  
པ་ཉིད་ཅེས་བྱ་བ་ལ་སོགས་པ་ལྔ་ནི་བྱ་བ་རྣམ་གྲངས་ཡིན་ནོ། །རྟེག་པ་ཉིད་དང་ཡང་དག་པར་རྟོག་པ་ཉིད་ཅེས་བྱ་བ་གཉིས་ནི་བློ་སྔོན་དུ་བཏང་སྟེ་བྱེད་པ་ཡིན་ནོ། །ཁས་ལེན་པ་དང་མངོན་པར་ཁས་ལེན་པ་ཞེས་བྱ་བ་གཉིས་ནི་དང་དུ་ལེན་པའི་རྣམ་གྲངས་ཡིན་ནོ། །ཕྱིར་མི་ལྡོག་པ་ཞེས་བྱ་  
བ་ལ་སོགས་པའི་སྒྲ་གསུམ་གྱིས་ནི་ཕྱིར་མི་ལྡོག་པ་བསྟན་ཏོ། །ངག་དང་ཚིག་ཅེས་བྱ་བ་ལ་སོགས་པ་བཅུས་ནི་གསོལ་བ་བསྟན་ཏོ། །ཉེ་བར་བསྟན་པ་ཞེས་བྱ་བ་ནི་ར་ནས་བཟུང་བའི་ཚུལ་གྱིས་ས་བསྟན་པའོ། །ཀུན་དུ་བསྟན་པ་ཞེས་བྱ་བ་ནི་ཚིག་གིས་བསྟན་པའོ། །ཉེ་བར་བསྟན་  
པ་དང་ཀུན་དུ་བསྟན་པའི་མི་དེ་གཉིས་ཚིག་བླ་དགས་དེ་ཉིད་ནི་དེ་ཞེས་བྱ་བའི་སྒྲར་བརྗོད་དོ། །ཕམ་པར་གྱུར་པ་ཞེས་བྱ་བ་ལ། ཕམ་པར་སྐྱེས་པ་ནི་ཕམ་པར་གྱུར་པ་སྟེ། དེ་གང་ལ་ཡོད་པ་དེ་ནི་ཕམ་པར་གྱུར་བ་ཡིན་ཏེ། ཉམས་པ་ཞེས་བྱ་བའི་ཐ་ཚིག་གོ། །ཅིའི་ཕྱིར་ཕམ་པར་གྱུར་པ་ཡིན་  
ཞེས་བྱ་ཞེ་ན། དེའི་ཕྱིར་དེ་ཞེས་བྱ་བ་ལ་སོགས་པ་གསུངས་སོ། །མཐར་གྱུར་པ་ཞེས་བྱ་བ་ལ། མཐར་སྐྱེས་པ་ནི་མཐར་གྱུར་པ་སྟེ། ཡང་སྦྱར་བར་བྱ་བ་མེད་པའི་ཕྱིར་རོ། །ལྟུང་བ་ཞེས་བྱ་བ་ནི་ཉེས་པའོ། །དམན་པ་ཞེས་བྱ་བ་ནི་ཉོན་མོངས་པ་ཡིན་པའི་ཕྱིར་རོ། །མཇུག་ན་  
འདུག་པ་ཞེས་བྱ་བ་ལ། མཇུག་ཅེས་བྱ་བ་ནི་མཇུག་དོ་སྟེ། དེ་ནི་འདུག་པ་དང་འདྲ་བའི་ཕྱིར་མཇུག་ན་འདུག་པའོ། །ཐ་ཆད་ཅེས་བྱ་བ་ནི་ཤིན་ཏུ་སྨད་པ་ཡིན་པའི་ཕྱིར་རོ། །ཡིད་དང་མི་མཐུན་པ་ཞེས་བྱ་བ་ནི་རབ་ཏུ་བྱུང་བའི་ཡིད་དང་མཐུན་པ་མ་ཡིན་པའི་ཕྱིར་རོ། །རྒྱུ་གཞན་བསྟན་  
  
ཡང་ཞེས་བྱ་བ་ནི་གཞན་ཡང་ཞེས་བྱ་བའི་ཐ་ཚིག་གོ། །བྱས་པ་ཞེས་བྱ་བ་ནི་ཐོབ་ནའོ། །བྱས་མ་ཐག་ཏུ་ཞེས་བྱ་བ་ནི་བྱས་པའི་མོད་ལའོ། །དགེ་སློང་དུ་མི་རུང་བར་གྱུར་པ་ཞེས་བྱ་བ་ནི་དགེ་སློང་དག་པ་ཉིད་མེད་པའི་ཕྱིར་རོ། །དགེ་  
སྦྱོང་དུ་མི་རུང་ཞེས་བྱ་བ་ནི་དགེ་སྦྱོང་གི་ཚུལ་དག་པ་ཉིད་མེད་པའི་ཕྱིར་རོ། །ཤཱཀྱའི་སྲས་ཀྱིར་མི་རུང་ཞེས་བྱ་བ་ནི་ཤཱཀྱའི་སྲས་སངས་རྒྱས་བཅོམ་ལྡན་འདས་ཀྱི་སློབ་མ་ཡོངས་སུ་དག་པར་མི་རུང་ཞེས་བྱ་བའི་ཐ་ཚིག་གོ། །ཉམས་པར་འགྱུར་ཞེས་བྱ་བ་ནི་རབ་ཏུ་ཉམས་པར་འགྱུར་བ་  
སྟེ༑ རྣམ་པར་དག་པ་དང་བྲལ་བའི་ཕྱིར་རོ། །དེ་ཅིའི་ཕྱིར་ཞེ་ན། དེའི་ཕྱིར་དེའི་དགེ་སྦྱོང་གི་ཚུལ་ཞིག་པར་འགྱུར་ཏེ་ཞེས་བྱ་བ་ལ་སོགས་པ་གསུངས་ཏེ། དགེ་སྦྱོང་གི་ཚུལ་ཞེས་བྱ་བ་ནི་དགེ་སློང་གི་སྡོམ་པའོ། །ཞིག་པ་ཞེས་བྱ་བ་ནི་སྨས་པའོ། །ཉམས་པ་ཞེས་བྱ་བ་ནི་ཉམས་པར་གྱུར་  
པའོ། །བཅོམ་པ་ཞེས་བྱ་བ་ནི་ཚུལ་ཁྲིམས་ཉམས་པ་བཅོམ་པའོ། །ལྟུང་བ་ཞེས་བྱ་བ་ནི་དག་པའི་གནས་ལས་རྣམ་པར་ཉམས་པའོ། །ཕམ་པར་གྱུར་པ་ཞེས་བྱ་བ་ནི་ཉོན་མོངས་པའི་དགྲ་རྣམས་ཀྱིས་མཐུ་མེད་པ་ཉིད་དུ་བྱས་པའོ། །ཅིའི་ཕྱིར་དགེ་སྦྱོང་གི་ཚུལ་དེ་ལྟར་འགྱུར་ཞེ་ན། དེའི་དགེ་སྦྱོང་  
གི་དེ་ལ་ཕྱིར་བསླད་དུ་མེད་པར་འགྱུར་རོ་ཞེས་བྱ་བ་གསུངས་ཏེ། ཕྱིར་ཞེས་བྱ་བའི་སྒྲ་ནི་ཡང་ཞེས་བྱ་བའི་སྒྲའི་དོན་ཏོ། །བསླང་དུ་ཞེས་བྱ་བ་ནི་བསླང་བར་ཏེ། རྣམ་པར་དག་པར་བྱ་བའོ། །ཡང་ན་བསླང་བ་ནི་ཕྱིར་བསླང་བའོ། །ཡང་བསླང་དུ་མེད་པ་ནི་ཕྱིར་བསླང་དུ་མེད་པ་སྟེ། བཤགས་པ་  
ལ་སོགས་པ་སོ་སོའི་སྐྱེ་བོའི་སར་གཏོགས་པ་ཐུན་མོང་བར་གྲགས་པའི་གཉེན་པོ་མེད་པའི་ཕྱིར་རོ། །དཔེ་བསྟན་པའི་ཕྱིར་འདི་ལྟ་སྟེ་དཔེར་ན་ཞེས་བྱ་བ་ལ་སོགས་པ་གསུངས་སོ། །མགོ་ཞེས་བྱ་བ་ནི་མགོ་བོའོ། །སྔོན་པོ་ཞེས་བྱ་བ་ནི་སྔོན་པོ་ལ་སོགས་པ་སྔོ་བ་ཉིད་དུའོ། །མི་རུང་ཞེས་བྱ་བ་  
ནི་སྣོད་མ་ཡིན་པའོ། །འཕེལ་བ་ཞེས་བྱ་བ་ནི་རྩ་བ་འཕེལ་བའོ། །རྒྱས་པ་ཞེས་བྱ་བ་ནི་སྲིད་དུའོ། །ཡངས་པར་ཞེས་བྱ་བ་ནི་སྦོམས་སུ་སྐྱེ་བའོ། །གནས་དེ་ལྟ་བུ་ཞེས་བྱ་བ་ནི་གཞི་དེ་ལྟ་བུའོ། །དེ་དང་ཞེས་བྱ་བ་ནི་གང་ཟག་དེ་དང་ངོ། །གསོལ་བ་ཞེས་བྱ་བ་ནི་གསང་སྟེ་སྟོན་པ་བསྐོ་བ་  
  
༄༅། །ལ་སོགས་པ་གསོལ་བ་འབའ་ཞིག་གི་ལས་དག་གོ། །གསོལ་བ་དང་གཉིས་ཞེས་བྱ་བ་ནི་གསོ་སྦྱོང་གི་གནས་ལ་བློ་མཐུན་པར་བྱ་བ་ལ་སོགས་པ་གསོལ་བ་དང་གཉིས་ཀྱི་ལས་དག་གོ། །གསོལ་བ་དང་བཞིའི་ལས་ཞེས་བྱ་བ་ནི་རྫོགས་པར་བསྙེན་པར་བྱ་བ་  
ལ་སོགས་པ་གསོལ་བ་དང་བཞིའི་ལས་དག་ལའོ། །གནས་པར་མི་བྱའོ་ཞེས་བྱ་བ་ནི་འཇུག་པར་མི་བྱ་བའོ། །གང་ཟག་བཅུ་གཉིས་ཞེས་བྱ་བ་ནི་གནས་ཁང་བསྐོ་བ་དང། ཟས་ལ་བསྐོ་བ་དང། ཐུག་པ་འབྲིམ་པ་དང། བག་ཆོས་འབྲིམ་པ་དང། སྣོད་སྤྱད་འབྲུབ་པ་དང། སྣོད་  
སྤྱད་འགེད་པ་དང། གོས་སྦེད་པ་དང། དབྱར་གྱི་རས་ཆེན་འགེད་པ་དང་མངག་གཞུག་པ་དང། མཛེས་ཆོས་ཤེས་པ་དག་གོ། །བསྐོ་བར་མི་བྱ་སྟེ་ཞེས་བྱ་བ་ནི་བཅོལ་བར་མི་བྱའོ། །རྣམ་པ་གང་གིས་ཕམ་པར་གྱུར་པའི་ལྟུང་བ་འབྱུང་བར་འགྱུར་བ་དེ་ཉེ་བར་བསྟན་པའི་ཕྱིར་དེ་ལ་  
ལྟུང་བ་ཇི་ལྟར་འགྱུར་ཞེ་ན་ཞེས་བྱ་བ་ལ་སོགས་པ་གསུངས་སོ། །དེ་ལ་ཞེས་བྱ་བ་ནི་སྔར་བསྟན་པའི་མཚན་ཉིད་ལའོ། །ཡང་དག་པར་སྡུད་པར་བྱེད་པ་དག་གིས་འོག་ནས་འབྱུང་བའི་རྣམ་པར་བསྡུ་བའི་ཕྱིར་སྡོམ་ལ་ཞེས་བྱ་བ་ལ་སོགས་པ་གསུངས་ཏེ། སྔོམ་ཞེས་བྱ་བ་ནི་བསྡུ་བ་ལའོ། །  
གནས་གསུམ་གྱིས་ཞེས་བྱ་བ་ནི་རང་གིས་སྟེན་པར་བྱེད་པ་ཟག་བྱེད་དང་བསྟེན་པར་བྱ་བ་ཁ་དང། བཤད་པའི་ལམ་གྱིས་སོ། ཟག་བྱེད་དམ་ཁའམ་བཤད་བའི་ལམ་དུ་ཞེས་བྱ་བ་བསྟེན་པར་བྱ་བ་བུད་མེད་ཀྱིའོ། །བསྟེན་པ་ལ་ཞེས་བྱ་བ་ནི་སྤྲོད་པ་ལས་བྱུང་བ་སྤྱོད་པ་ལའོ། །གཞོལ་བ་  
ཞེས་བྱ་བ་ནི་འདོད་ཆགས་ཀྱི་སེམས་ཆུང་ངུ་ལའོ། །འབབ་པ་ཞེས་བྱ་བ་ནི་འདོད་ཆགས་ཀྱི་སེམས་འབྲིང་ངོ། །བབ་པ་ཞེས་བྱ་བ་ནི་འདོད་ཆགས་ཀྱི་སེམས་ཆེན་པོའོ། །དེ་དག་ཆུང་ངུ་དང། འབྲིང་དང་ཆེན་པོ་ཉིད་ཡིན་པས་དུས་གཅིག་ཏུ་མི་འབྱུང་བའི་ཕྱིར་འདིར་རྣམ་གྲངས་ཀྱིས་  
འབྱུང་བར་ཤེས་པར་བྱའོ། །རྒྱུ་གང་གིས་འཇུག་ཅེ་ན། དེའི་ཕྱིར་དེ་སེམས་བསྟེན་པའམ་གཞོལ་བ་དང་བསྟེན་པ་ལ་འབབ་པ་དང། བསྟེན་པ་ལ་བབ་པས་ཞེས་བྱ་བ་གསུངས་ཏེ། འདོད་ཆགས་ཀྱི་སེམས་ཆུང་དུ་དང་འབྲིང་དང། ཆེན་པོ་དེ་གསུམ་གང་ཡང་རུང་བས་སོ། །ཡུལ་  
  
དེའི་ཕྱིར་མིའི་བུད་མེད་གསོན་པོ་མ་ཉམས་པ་ལ་ཞེས་གསུངས་སོ། །མ་ཉམས་པ་ཞེས་བྱ་བ་ནི་ཟག་བྱེད་དང་ཁ་དང་བཤད་པའི་ལམ་གསུམ་ལས་གང་ཡང་རུང་བ་མ་ཉམས་པ་ལ་སྟེ། ཉམས་ན་རེག་པའི་བདེ་བ་ཡོངས་སུ་རྫོགས་པར་བྱེད་པའི་ཕྱིར་རོ། །ཇི་ཞིག་  
འཇུད་ན་ཞེ་ན། དེ་ཕྱིར་ཟག་བྱེད་ཅེས་བྱ་བ་གསུངས་ཏེ། དགེ་སློང་གིའོ། །དེ་ཁྱད་པར་ཇི་ལྟ་བུ་ཞིག་ཅེ་ན། དེའི་ཕྱིར་བར་དང་བཅས་པས་བར་ཆད་དང་བཅས་པ་ཞེས་བྱ་བ་ལ་སོགས་པ་མུ་བཞི་གསུངས་ཏེ། བར་དང་བཅས་པས་ཞེས་བྱ་བ་ནི་བར་སྐ་བས་དང་བཅས་པ་བུ་གུ་དང་བཅས་  
པའི་རྫས་ཀྱིས་སོ། །བར་ཆད་དང་བཅས་པ་ཞེས་བྱ་བ་ནི་བར་དུ་གཅོད་པ་དང་བཅས་པ་སྟེ། རྫས་པར་སྐབས་དང་བཅས་པ་དེས་དགེ་སློང་གི་ཟག་བྱེད་པར་ཆད་དང་བཅས་པ་ཞེས་བྱ་བའི་ཐ་ཚིག་གོ། །བར་ཆད་དང་བཅས་པས་བར་ཆད་མེད་པ་ཞེས་བྱ་བ་ནི་དེ་ལྟ་བུའི་རྫས་བར་སྐབས་དང་  
བཅས་བུ་གུ་དང་བཅས་པས་དགེ་སློང་གི་ཟག་བྱེད་པར་དུ་མ་ཆོད་པ་སྟེ། ཟག་བྱེད་པ་བརླིང་བ་ཁོ་ནའོ། །བར་མེད་པས་བར་ཆད་དང་བཅས་པ་ཞེས་བྱ་བ་ནི་བར་སྐབས་མེད་བ་བུ་གུ་མེད་པའི་རྫས་ཀྱིས་ཟག་བྱེད་ཀྱི་བར་དུ་ཆོད་པ་དང་བཅས་པ་སྟེ། རྫས་བར་སྐབས་མེད་པ་བུ་གུ་མེད་པས་  
དགེ་སློང་གི་ཟག་བྱེད་བར་ཆད་དང་བཅས་པའོ། །དེ་ཡང་དར་ལྟ་བུ་སྲབ་མོས་བར་དུ་ཆོད་པས་རེག་པའི་བདེ་བ་ཉམས་སུ་མྱོང་བར་འགྱུར་བ་ལ་བྱའོ། །རྫས་སྟུག་པོ་རེག་པའི་བདེ་བ་ཉམས་སུ་མྱོང་བར་མི་འགྱུར་བ་ནི་མ་ཡིན་ཏེ། དེ་ལ་ནི་ན་སྨད་པའི་ཕྱིར་བར་མེད་པས་བར་ཆད་མེད་པ་ཞེས་  
བྱ་བ་ནི་དེ་ལྟ་བུའི་རྫས་བར་སྐབས་མེད་པ་བུ་གུ་མེད་པ་དགེ་སློང་གི་ཟག་བྱེད་བར་དུ་མཆོད་པ་སྟེ། དེ་ཡང་ཟག་བྱེད་བརླིང་བ་ཁོ་ནའོ། །གང་དུ་འཇུད་ཅེ་ན་དེའི་ཕྱིར་ཟག་བྱེད་དམ་ཁའམ་བཤང་བའི་ལམ་དུ་ཞེས་བྱ་བ་གསུངས་ཏེ། བསྟེན་པར་བྱ་བ་བུད་མེད་ཀྱིའོ། །ཉམས་པ་ལ་ཞེས་བྱ་བ་ནི་  
རྨའི་སྒོ་གསུམ་པོ་དག་ཉམས་པ་ལའོ། །ཉེས་པ་སྦོམ་པོ་ཞེས་བྱ་བ་ནི་ཉེས་པ་ལྕི་བ་སྟེ་ཕམ་པར་གྱུར་བ་དང། དགེ་འདུན་ལྷག་མ་དང་ཉེ་བར་འཇུག་པའི་ལྟུང་བའོ། །སྐབས་འདིར་ནི་ཕམ་པར་འགྱུར་བའི་སྦོམ་པོའོ། །མིའི་བུད་མེད་ཤི་བ་མ་ཉམས་པ་ལ་ཞེས་བྱ་བ་ནི་ཤི་བ་ཉིད་ཡིན་  
  
༄༅། །ཡང་རེག་བྱའི་སྒོ་གསུམ་མ་ཉམས་པས་ལོངས་སྤྱད་དུ་རུང་བའི་ཕྱིར་ཉེས་པ་འདྲ་བར་གསུངས་སོ། །མིའི་བུད་མེད་ཤི་བ་ཉམས་པ་ལ་ཞེས་བྱ་བ་ནི་རེག་བྱའི་སྒོ་གསུམ་ཉམས་པས་ལོངས་སྤྱད་དུ་མི་རུང་བའི་ཕྱིར་ན་སྨད་དོ། །མིའི་བུད་མེད་གསོན་པོ་དང་  
ཤི་བ་ལ་ཇི་ལྟ་བ་དེ་བཞིན་དུ་ཞེས་བྱ་བ་ལ་སོགས་པ་ནི་མིའི་འགྲོ་བར་གཏོགས་པའི་བུད་མེད་ལ་ཉེ་བ་ཇི་ལྟ་བ་དེ་བཞིན་དུ་མི་མིན་པའི་འགྲོ་བར་གཏོགས་པ་མོ་དང། དུད་འགྲོའི་འགྲོ་བར་གཏོགས་པ་མོ་དང། ཕོ་དང་མ་ནིང་ལ་ཡང་ཉེས་པ་དེ་བཞིན་པར་ཤེས་པ་གཞུང་རྒྱ་ཆེན་པོས་འཇིགས་པ་ཁ་  
ཅིག་གིས་འདྲ་བར་བསྟན་ཅིང་མདོར་བསྡུས་པའི་ཕྱིར་དེ་སྐད་དྲིས་པ་ཡིན་གྱི། བཅོམ་ལྡན་འདས་དང་ཡང་དག་པར་སྡུད་པར་བྱེད་པ་དག་གིས་ནི་འདྲས་སྔ་མ་བཞིན་དུ་རྒྱས་པར་མཛད་དོ། །མདོར་བསྡུས་པ་འདི་ལ་དོན་ཉམས་པ་ནི་མེད་དོ། །ཡི་གེའི་གཞུང་ནི་ཉམས་སོ། །རྩོལ་བར་བྱེད་ཅེས་  
བྱ་བ་ནི་སྔོན་དུ་འགྲོ་བར་བྱེད། གནོད་པར་བྱེད་ཅེས་བྱ་བའི་ཐ་ཚིག་གོ། །དང་པོར་ཞེས་བྱ་བ་ནི་འཛིན་པའི་དུས་ནའོ། །བར་དུ་ཞེས་བྱ་བ་ནི་རྨ་ལ་སྦྱོར་བའི་དུས་སུའོ། །ཐ་མར་ཞེས་བྱ་བ་ནི་མཚམས་ལས་འདས་པར་འཇུག་པའི་དུས་ནའོ། །བསྙིལ་བར་བྱའོ་ཞེས་བྱ་བ་ནི་དངོས་གཞི་མེད་དུ་ཟིན་  
ཀྱང་སྡིག་པ་དྲག་པོ་ཡིན་པས་བཟློག་པར་བྱ་སྤང་བར་བྱ་བའི་ཐ་ཚིག་གོ། །འབྲུའི་ཆང་གིས་མྱོས་པར་བྱེད་དུ་བཅུག་སྟེ་ཞེས་བྱ་བ་ནི་ར་རོ་བར་བྱེད་དུ་བཅུག་སྟེ་ཞེས་བྱ་བའི་ཐ་ཚིག་གོ། །བདག་གིར་མི་བྱེད་ན་ཞེས་བྱ་བ་ནི་དང་དུ་ལེན་པར་མི་བྱེད་ན་སྟེ། ལུས་དང་ངག་དང་གིས་ཁས་མི་ལེན་ནའོ། །འབྲུའི་  
ཆང་དང། བཅོས་པའི་ཆང་ཞེས་བྱ་བ་ནི་གཉིས་ཀ་འདྲེས་པའོ། །རྩ་བའི་བཏུང་བ་ཞེས་བྱ་བ་ལ་སོགས་པ་ནི་བཅོས་པའི་ཆང་གི་བྱེ་བྲག་གོ། །བཏུང་བ་ཞེས་བྱ་བ་ནི་སྐོམ་དུ་བཏུང་བའོ། །གསང་སྔགས་དག་ཅེས་བྱ་བ་ནི་ཚོལ་བའི་གསང་སྔགས་དག་གོ། །རིག་སྔགས་ཞེས་བྱ་བ་ནི་གྲུབ་པ་  
ཐམས་ཅད་བྱེད་པའི་རིག་སྔགས་སོ། །སྨན་ཞེས་བྱ་བ་ནི་རྩིའོ། །སེམས་འཁྲུག་པར་བྱས་པ་ཞེས་བྱ་བ་ནི་དབང་དུ་བྱས་པའོ། །གཉིད་ལོག་པར་བྱས་ཏེ་ཞེས་བྱ་བ་ནི་གཉིད་ལོག་ཏུ་བཅུག་སྟེའོ། །གྱ་ཚོམ་དུ་ཞེས་བྱ་བ་ནི་མཚོར་བར་རོ། །མཐུས་ཞེས་བྱ་བ་ནི་ལུས་ཀྱི་སྦབས་ཀྱིས་སོ། །  
  
།སྐབས་འདི་དག་ཏུ་ཇི་ལྟ་བ་བཞིན་དུ་ཞེས་པའི་དཔེའི་སྤྲོས་པ་དག་བསྟན་པས་ནི་མི་ཉིད་དང་མི་མ་ཡིན་པ་ཉིད་དང། བུད་མེད་ཉིད་དང། བུད་མེད་མ་ཡིན་པ་ཉིད་དང་ཤི་བ་ཉི་དེ་དང། མ་ཤི་བ་ཉིད་ལ་སོགས་  
པ་དག་གིས་ནི་ན་སྨད་པ་མེད་ལ། ཉམས་པ་ཉིད་དང། བདག་གིར་མི་བྱེད་པ་ཉིད་གཉིས་ཀྱིས་ནི་ན་སྨད་པ་ཉིད་དུ་བསྟན་པར་ཤེས་པར་བྱའོ། །ད་ནི་དོགས་པ་བཟློག་པའི་དོན་དུ་བྱུང་བའི་མཐའ་གང་དག་གསུངས་པ་དེ་དག་བསྡུ་བའི་ཕྱིར་སྡོམ་ལ། རྒྱབ་མཉེན་དང་ནི་ཞེས་བྱ་བ་ལ་སོགས་པ་  
གསུངས་སོ། །མཉམ་ཡོད་ཅེས་བྱ་བ་ནི་གྲོང་ཁྱེར་རོ། །རྒྱལ་བྱེད་ཀྱི་ཚལ་ཞེས་བྱ་བ་ནི་གཞོན་ནུ་རྒྱལ་བྱེད་ཀྱི་ཉེ་བར་སྤྱོད་པའི་ཚལ་ལོ། །ཀུན་དགའ་ར་བ་ཞེས་བྱ་བ་ནི་གཙུག་ལག་ཁང་ངོ། །རྒྱབ་ཅེས་བྱ་བ་ནི་སྒལ་ཚིགས་ལ་སོགས་པ་ལུས་ཀྱི་ཆའོ། །མཉེན་པ་ཞེས་བྱ་བ་ནི་དགུག་ཏུ་བཟོད་  
པའོ། །ཤིན་ཏུ་མཉེན་པ་ཞེས་བྱ་བ་ནི་དགྱེད་དུ་བཟོད་པའོ། །གྲོང་ཞེས་བྱ་བ་ནི་གང་ན་ཚོང་ཁང་ལ་སོགས་པ་ཉོ་བ་དང་བཙོང་བའི་གནས་མེད་པའོ། །གྲོང་རྡལ་ཞེས་བྱ་བ་ནི་གྲོང་ཁྱེར་ཏེ་གང་ན་དེ་ཡོད་པའོ། །ལུས་མ་བསྲུངས་པ་ཞེས་བྱ་བ་ནི་མ་སྦས་པ་སྟེ། གཅེར་བུ་ལ་སོགས་པ་བུད་མེད་ལ་  
རེག་པ་ལ་སོགས་པ་མ་སྤངས་པའི་ཕྱིར་རོ། །མ་བསྡམས་ཞེས་བྱ་བ་ནི་མཉམ་པར་མ་བཞག་པ་སྟེ་གཡེ་བག་དག་གིས་གར་ཡང་རུང་བར་གཏོང་པའི་ཕྱིར་རོ། །ཉེ་བར་མ་བཞག་པ་ཞེས་བྱ་བ་ནི་མ་སྐྱེས་པ་སྟེ། བྱ་བ་དང་བྱ་བ་མ་ཡིན་པ་དག་ཀྱང་མི་དྲན་པའི་ཕྱིར་རོ། །བརྒྱུས་ནས་ཞེས་བྱ་བ་ནི་  
སོང་ནས་སོ། །ཟས་ཀྱི་བྱ་བ་བྱས་ཏེ་ཞེས་བྱ་བ་ནི་ཟས་ཀྱི་བྱ་བ་བསྒྲུབས་ནས་སོ། །ཕྱི་མའི་ཟས་ཀྱི་བསོད་སྙོམས་ལས་ཕྱིར་ལོག་པས་ཞེས་བྱ་བ་ནི་གུང་ཚིགས་སམ་ཕྱིས་བཟའ་བར་བྱ་བ་ཡིན་པས་ཕྱི་མའི་ཟས་ཏེ། ཕྱི་དྲོ་ཞེས་བྱ་བའི་དུས་སོ། །ཡང་ན་དེར་ཟས་ཕྱི་མ་ཟ་བས་ཕྱི་མའི་ཟས་ཏེ་  
དེ་ཡང་ཕྱི་དྲོའི་དུས་ཁོ་ནའོ། །དེ་བསོད་སྙོམས་ལས་ཕྱིར་བཟློག་པ་ཞེས་བྱ་བ་ནི་ཕྱིར་བཟློག་པར་གྱུར་བ་སྟེ། ཕྱི་དྲོའི་ཟས་ཀྱི་དུས་སུ་བསོད་སྙོམས་མི་བྱེད་པར་ཤེས་པའི་ཐ་ཚིག་གོ། །མཁོས་སུ་ཕབ་ནས་ཞེས་བྱ་བ་ནི་རང་རང་གི་གནས་སུ་བཞག་ནས་སོ། །ནང་དུ་ཡང་དག་འཇོག་ཅེས་  
  
༄༅། །བྱ་བ་ནི་དབེན་པར་བྱེད་པའོ། །གནས་སུ་ཞེས་བྱ་བ་ནི་གནས་ཁང་དུའོ། །འདོད་པ་ལ་འདོད་ཆགས་ཀྱིས་ཀུན་ནས་དཀྲིས་པར་གྱུར་ཅེས་བྱ་བ་ནི་སྤྲོད་པ་བྱུང་བའི་སྲིད་པས་ངེས་པར་སྟོན་པར་གྱུར་པའོ། །ལས་སུ་རུང་བ་ཞེས་བྱ་བ་ནི་ལས་སུ་རུང་བའོ། །ཡིད་  
མི་དགའ་ཞིང་ཞེས་བྱ་བ་ནི་མ་རངས་ཤིང་ངོ། །མངོན་པར་མ་མགུ་ནས་ཞེས་བྱ་བ་ནི་མ་ཕྱོགས་ནས་སོ། །རང་གི་ལྟ་ལ་སྨོས་ཀྱང་ཅི་དགོས་ཏེ་ཞེས་བྱ་བ་ནི་ཧ་ཅང་མ་གྲགས་པ་ཉིད་ཀྱིས་ཤིན་ཏུ་ཉེས་པར་འགྱུར་བའི་ཕྱིར་རོ། །འཕྱང་བ་ཅན་ཞེས་བྱ་བ་ནི་དེ་འཕྱང་བ་ཡིན་པས་འཕྱང་བའོ། །དེ་གང་  
ལ་ཡོད་པ་དེ་ནི་འཕྱང་བ་ཅན་ནོ། །འཕགས་རྒྱལ་ཞེས་བྱ་བ་ནི་གྲོང་ཁྱེར་རོ། །དེད་དཔོན་ཞེས་བྱ་བ་ནི་འདྲོན་པའི་གཙོ་བོའོ། །བུ་མངོན་པར་འདོད་པ་ཞེས་བྱ་བ་ནི་བུ་ཡོད་པར་འདོད་པས་སོ། །ཞི་བ་ཞེས་བྱ་བ་ནི་ལྷ་ཆེན་པོའོ། །ཆུ་ལྷ་ཞེས་བྱ་བ་ནི་ཆུའི་ལྷའོ། །ལུས་ངན་ཞེས་བྱ་བ་ནི་  
རྣམ་ཐོས་ཀྱི་བུའོ། །སོགས་པ་ཞེས་སྨོས་པས་ནི་ཡུལ་འཁོར་སྲུང་ལ་སོགས་པ་དག་བསྡུའོ། །གསོལ་བ་འདེབས་ཞེས་བྱ་བ་ནི་འཆོལ་བའོ། །ལྷའི་བྱེ་བྲག་ཅེས་བྱ་བ་ནི་ལྷའི་རྣམ་པའོ། །ཀུན་དགའི་ར་བ་ཞེས་བྱ་བ་ནི་འབྲས་བུ་དང་ལྡན་པའི་ཤིང་ལྗོན་པའི་གནས་སོ། །ཚལ་  
ཞེས་བྱ་བ་ནི་འབྲས་བུ་མེད་པའི་ཤིང་ལྗོན་པའི་གནས་སོ། །ལྷན་ཅིག་སྐྱེས་པ་དག་ཅེས་བྱ་བ་ནི་དུས་གཅིག་ཏུ་བྱུང་བ་སྲུང་བར་བྱེད་པ་གནོད་སྦྱིན་ལ་སོགས་པ་དག་གོ། །ཆོས་མཐུན་པ་དག་ཅེས་བྱ་བ་ནི་བསྟན་བཅོས་མཐུན་པ་དག་གོ། །རྟག་ཏུ་རྗེས་སུ་འབྲང་བ་ཞེས་བྱ་བ་ནི་རྟག་ཏུ་ཕྱི་བཞིན་འོང་  
བའོ༑ །གཏན་ཞེས་བྱ་བ་ནི་གྲགས་པའོ། །གནས་གསུམ་པོ་དག་ཅེས་བྱ་བ་ནི་རྒྱུ་གསུམ་པོ་དག་གོ། །མངོན་དུ་གྱུར་བ་ལས་ཞེས་བྱ་བ་ནི་ཉེ་བར་གྱུར་པ་ལས་སོ། །འདུས་པ་ཞེས་བྱ་བ་ནི་བྱ་བ་གཅིག་རྩོམ་ཞིང་སྦྱོར་བའོ། །དྲི་ཟ་ཞེས་བྱ་བ་ནི་སྲིད་པ་བར་མ་པའི་སེམས་ཅན་ཏེ། ཟས་སུ་དྲི་ཟ་  
བའོ༑ །ཉེ་བར་གནས་ཤིང་ཞེས་བྱ་བ་ནི་འཇུག་པའི་ཕྱིར་ཉེ་བར་འོངས་ཤིང་ངོ། །འཇུག་འདོད་པ་ཞེས་བྱ་བ་ནི་མངལ་དུ་འཇུག་འདོད་པའོ། །དགྱེས་པ་ཞེས་བྱ་བ་ནི་རིགས་པའམ་ཤེས་པ་བརྗོད་པའོ། །རོ་སྟོད་བསྲང་སྟེ་ཞེས་བྱ་བ་ནི་སྤྱི་བོ་ལ་སོགས་པ་བསྟོད་དེའོ། །ཀུན་དུ་སྤྱོད་  
  
།རབ་ཅེས་བྱ་བ་ནི་རིགས་དང་གཟུགས་དང་རེག་དང་རྒྱན་ལ་སོགས་པ་དག་གིས་མཆོག་ཏུ་གྱུར་པའོ། །འབྲིང་དང་ཐ་མ་དག་ཀྱང་དེ་བཞིན་འདོད་པ་ཅན་གྱི་ཐ་མ་དང་འབྲིང་དང་རབ་དག་འདོད་པའི་ཕྱིར་རྣམ་པ་གསུམ་མོ། །དགུན་གྱི་ཞེས་བྱ་བ་ནི་དྲོ་བའི་ཕྱིར་རོ།།  
དཔྱིད་ཀྱི་ཞེས་བྱ་བ་ནི་བསིལ་བའི་ཕྱིར་རོ། །དབྱར་གྱི་ཞེས་བྱ་བ་ནི་གཉི་ག་དང་རྗེས་སུ་མཐུན་པའི་ཕྱིར་རོ། །སྐྱེད་མོས་ཚལ་ཞེས་བྱ་བ་ནི་མེ་ཏོག་དང་འབྲས་བུའི་ཤིང་ལྗོན་པ་ལ་སོགས་པ་དང་ལྡན་པའི་གནས་སོ། །སྐྱེས་པ་མེད་པ་ཞེས་བྱ་བ་ནི་སྐྱེས་པ་དང་བྲལ་བ་བུད་མེད་འབའ་ཞིག་དང་ངོ། །  
སིལ་སྙན་གྱིས་ཞེས་བྱ་བ་ནི་རོལ་མོའི་སྒྲས་སོ། །དོན་གྱིས་ཤེས་བྱ་བ་ནི་ཟུར་གྱིས་སོ། །བསྐུལ་ཏོ་ཞེས་བྱ་བ་ནི་གོ་བར་བྱས་སོ། །འདོད་པ་ལ་བབ་པར་བྱའོ་ཞེས་བྱ་བ་ནི་འཛིན་དུ་གཞུག་པར་བྱ་བའོ། །སྦྱོར་བར་འགྱུར་བས་ཞེས་བྱ་བ་ནི་སེམས་པར་འགྱུར་བས་སོ། །ཟོང་ཞེས་བྱ་བ་ནི་བཙོང་  
བར་བྱ་བའི་དངོས་པོའོ། །ཡུལ་གཞན་དུ་ཞེས་བྱ་བ་ནི་འགྲོའོ་མངོན་དུ་གུར་པ་ཞེས་བྱ་བ་ནི་ད་ལྟར་ཏོ། །བདག་འདས་ནས་ཞེས་བྱ་བ་ནི་ཤི་ནས་སོ། །མུན་པ་མེད་ཅེས་བྱ་བ་ནི་སྣང་བར་རོ། །བཟང་མོ་ཞེས་བྱ་བ་ནི་དགའ་བའི་ཚིག་གིས་བོད་པའོ། །དྲིལ་བསྒྲགས་པ་ཞེས་བྱ་བ་ནི་  
ཉན་དུ་གཞུག་པའོ། །ཤོ་གམ་ཞེས་བྱ་བ་ནི་ལམ་གྱི་དཔྱའོ། །ལ་གཅན་ཞེས་བྱ་བ་ནི་འཇིགས་པ་དང་བཅས་པའི་ཕྱོགས་བསྲུང་བའི་དཔྱའོ། །གྲུ་བཙས་ཞེས་བྱ་བ་ནི་ཆུ་ཀླུང་རྒལ་བའི་དཔྱའོ། །ཡུལ་གཞན་དུ་འགྲོ་བ་དང་མཐུན་པའི་ཞེས་བྱ་བ་ནི་ཡུལ་གཞན་དུ་འགྲོ་བས་བསྐྱེད་  
བར་བྱ་བ་གང་ཡིན་པའོ། །ཚོང་པ་ཞེས་བྱ་བ་ནི་ཟོང་ཐོགས་པའི་མིའོ། །མགྲོན་དུ་བོས་ཏེ་ཞེས་བྱ་བ་ནི་གཡར་དྲངས་ཏེའོ། །ཤེས་ལྡན་དག་ཅེས་བྱ་བ་ནི་བོད་པའི་ཕྱིར་མཆོད་པའི་ཚིག་སྟེ་ཤེས་པ་ཞེས་བྱ་བ་དེ་དག་ལ་སོགས་པའི་ཕྱིར་རོ། །དེ་ཁོ་ན་བཞིན་དུ་ཁྱེད་ཀྱི་ཡང་ཡིན་གྱི་ཞེས་བྱ་བ་ནི་  
བསྲུང་བར་བྱ་བ་ཡིན་པའི་ཕྱིར་དང་སྟེན་གྲོགས་ཀྱི་བུ་ཡིན་པའི་ཕྱིར་དང། བཅོལ་བའི་ཕྱིར་རོ། །བར་ཆད་ཅེས་བྱ་བ་ནི་ཉེས་པའོ། །གནོད་པ་ལས་ཞེས་བྱ་བ་ནི་དོན་མེད་པའི་རྒྱུ་ལས་སོ། །ཕན་པ་ལ་ཞེས་བྱ་བ་ནི་དོན་གྱི་རྒྱུ་ལའོ། །རབ་ཏུ་གནས་པར་གྱུར་ནའོ། །ལེགས་ཞེས་བྱ་  
  
༄༅། །བ་ནི་ནོངས་ཞེས་བྱ་བའོ། །ཟོང་རྣམ་པར་སྤངས་ཤིང་ཞེས་བྱ་བ་ནི་བཙོང་ཞིང་ངོ། །དེ་ཁོ་ན་བཞིན་དུ་ཚོང་པ་འདི་དག་ཡང་ཡིན་ཞེས་བྱ་བ་ནི་ཕའི་གྲོགས་ཡིན་པའི་ཕྱིར་དང། ཕན་པ་དང་གནོད་པ་སྟོན་པའི་ཕྱིར་རོ། །མཉན་ཅིང་ཞེས་བྱ་བ་ནི་ཉན་པའི་དུས་  
ནའོ༑ །བྱ་བར་ཞེས་བྱ་བ་ནི་རྗེས་སུ་སྒྲུབ་པའི་དུས་ནའོ། །དགེ་མཚན་ཞེས་བྱ་བ་ནི་གིའུ་ཝང་དང་ཚོན་སྣ་ལྔ་པ་དང་ཡོངས་ཀར་དཀར་པོ་གསང་སྔགས་ཀྱིས་བཏབ་པ་ལ་སོགས་པ་བཀྲ་ཤིས་ཀྱི་རྟོགས་སོ། །བཀྲ་ཤིས་ཀྱི་ཞེས་བྱ་བ་ནི་ཤ་རློན་པ་དང་མེ་ཏོག་དཀར་པོ་དང། བ་བཞོན་དང་  
རྫ་རྔའི་སྒྲ་དང། གླང་པོ་ཆེའི་སྐད་ལ་སོགས་ཕྱི་རོལ་གྱིའོ། །བདེ་ལེགས་སུ་གྱུར་པ་ཞེས་བྱ་བ་ནི་མེའི་སྦྱིན་སྲེག་དང་བྲམ་ཟེའི་འདོན་པ་ལ་སོགས་པ་སྲིན་པོ་འཇོམས་པའོ། །ཡང་ན་དགེ་མཚན་ཞེས་བྱ་བ་ནི་ཡིད་དུ་འོང་པའི་རྒྱུའོ། །བཀྲ་ཤིས་ཞེས་བྱ་བ་ནི་ཡིད་དུ་མི་འོང་བ་བཟློག་པའོ། །  
བདེ་ལེགས་སུ་གྱུར་པ་ཞེས་བྱ་བ་ནི་བགེགས་བསྲུང་བའོ། །ཁུར་དག་ཅེས་བྱ་བ་ནི་ཕྲག་རྡང་གི་ཁུར་དག་གོ། །རྫང་དག་ཅེས་བྱ་བ་ནི་འདམ་བུ་དང་སྨྱིག་ཚལ་ལ་སོགས་པ་ལས་ལྷས་པ་འབྲུའི་སྣོད་དག་གོ། །གླེ་བ་དག་ཅེས་བྱ་བ་ནི་སོག་མ་ལ་སོགས་པ་ལས་བྱས་པའི་འབྲུའི་སྣོད་དག་  
གོ༑ །འཕགས་སམ་ཞེས་བྱ་བ་ནི་སོང་བའོ། །ཡུལ་འཁོར་ཞེས་བྱ་བ་ནི་རྒྱལ་སྲིད་གཞན་ནོ། །རྒྱལ་པོའི་ཕོ་བྲང་ཞེས་བྱ་བ་ནི་རྒྱལ་པོ་བཞུགས་པའོ། །ཁད་ཀྱིས་རྒྱུ་བ་ན་ཞེས་བྱ་བ་ནི་མཐར་གྱིས་འགྲོ་བའོ། །གཟུགས་འཚོང་མ་ཞེས་བྱ་བ་ནི་སྨད་འཚོང་མ་སྟེ། །བདག་ཉིད་ཀྱི་  
གཟུགས་གནས་བར་བྱ་བའི་ཕྱིར་འཚོང་བར་བྱེད་པའི་ཕྱིར་རོ།། སྐྱེས་དགའ་ཞེས་བྱ་བ་ནི་དོན་དུ་གཉེར་བར་འོས་པའི་ཕྱིར་རོ། །མངག་གཞུག་མ་ཞེས་བྱ་བ་ནི་བྲན་མོའོ། །བཙུད་ཀྱི་ཞེས་བྱ་བ་ནི་བཅུག་གི་ཞེས་བྱ་བའོ། །དྲི་ཞེས་བྱ་བ་ནི་ལུས་བྱུག་བ་ལ་སོགས་པའི་རྫས་སོ། །ཕྲེང་  
བརྒྱུད་ཅེས་བྱ་བ་ནི་མེ་ཏོག་གོ། །མི་ཕལ་བ་ཞེས་བྱ་བ་ནི་སྐྱེ་བོ་ཐ་མལ་བའོ། །སྐབས་ཀྱི་གཏམ་ཞེས་བྱ་བ་ནི་འགྲོ་བ་ནག་འོང་བའི་བར་སྐབས་ཀྱི་བཙམ་མོ། །ཇི་སྙེད་ཅེས་བྱ་བ་ནི་ཇི་ཙམ་མོ། །བྱས་པར་གྱུར་པ་ཞེས་བྱ་བ་ནི་བརྗོད་པར་གུར་བའོ། །ཐོས་ནས་ཞེས་བྱ་བ་ནི་མཉན་ནས་  
  
།དགའ་བ་ཞེས་བྱ་བ་ནི་ཡིད་ཀྱི་བདེ་བའོ། །ཡིད་བདེ་བ་ཞེས་བྱ་བ་ནི་མཆོག་ཏུ་དགའ་བའོ། །ཁ་ཅིག་ན་རེ་ཡིད་བདེ་བ་ཞེས་བྱ་བ་ནི་ཡིད་ཀྱི་བདེ་བའོ། །དགའ་བ་ཞེས་བྱ་བ་ནི་དོན་གཞན་ཡིན་ཞེས་ཟེར་རོ། །ཞིམ་པོ་ཞེས་བྱ་བ་ནི་དྲི་མ་ཞིམ་པོས་སོ། །བླ་རེ་བྲེས་པ་དང་བཅས་པའི་མལ་  
བཤམས་ནས་ཞེས་བྱ་བ་ནི་བླ་རེ་ཞེས་བྱ་བ་སྟེང་དུ་བྲེ་བའི་རས་བྲེས་པ་ཞེས་བྱ་བའོ། །བརྐྱང་བ་དང་བཅས་པའི་མལ་ཞེས་བྱ་བ་ནི་ཉལ་སྟན་ངན་ཚངས་ཅན་ལ་སོགས་པའོ། །བཤགས་ནས་ཞེས་བྱ་བ་ནི་བཏིང་ནས་སོ། །གཙོ་ཆེར་ཞེས་བྱ་བ་ནི་ཤས་ཆེར་ཏེ། བར་སྐབས་སུ་དོན་གཞན་ཡང་  
བྱེད་པ་གཙོ་ཆེར་སྨོས་སོ། །སྡོད་ཅིང་ཞེས་བྱ་བ་ནི་སྟ་གོན་བྱེད་ཅིང་ངོ། །རྣམ་པར་མཛེས་ཤིང་ཞེས་བྱ་བ་ནི་སྡུག་ཅིང་ངོ། །རིགས་སྐྱེས་ཞེས་བྱ་བ་ནི་རིགས་མཐོན་པོའོ། །རིགས་མིན་སྐྱེས་ཞེས་བྱ་བ་ནི་རིགས་དམའ་བའོ། །ནོར་ཉམས་ཞེས་བྱ་བ་ནི་དབུལ་པོའོ། ནོར་གྱིས་འབྱོར་  
བ་ཞེས་བྱ་བ་ནི་ཕྱུག་པོའོ། །གཟུགས་ཀྱིས་ཕྱུག་པ་ཞེས་བྱ་བ་ནི་གཟུགས་ཀྱིས་འབོར་བ་སྟེ། གཟུགས་བཟང་པོ་དང་ལྡན་པ་ཞེས་བྱ་བའི་ཐ་ཚིག་གོ། །ཡིད་འཕྲིག་བྱེད་ཅེས་བྱ་བ་ནི་དབང་དུ་བྱེད་པའོ། །ཁང་ཐོག་ནས་ཞེས་བྱ་བ་ནི་ཁང་བཟངས་ཀྱིས་ནས་སམ་ཁྱིམ་གྱི་ས་ནས་སོ། །  
འཁྱུད་དེ་ཞེས་བྱ་བ་ནི་ཕང་གིས་འཁྱུད་དེའོ། །ཁྱིམ་གྱི་ནང་དུ་ཞེས་བྱ་བ་ནི་ཁང་བའི་ནང་དུའོ། །བུད་མེད་ཀྱི་ཁྲི་ལ་ཞེས་བྱ་བ་ནི་ཁྲིམས་ཡངས་པ་ལའོ། །ཨེ་མའི་ཞེས་བྱ་བ་ནི་ངོ་མཚར་ཏེ་ཞེས་བྱ་བའོ། །དགུང་གཅིག་གི་གལ་ཞེས་བྱ་བ་ནི་ཉིན་མཚན་གཅིག་གིས་གླའོ། །མི་གཤའ་བ་  
ཞེས་བྱ་བ་ནི་བརྗེད་པར་བྱ་བ་མ་ཡིན་པའོ། །འདོད་པ་དག་ཅེས་བྱ་བ་ནི་གཟུགས་ལ་སོགས་པ་འདོད་པའི་ཡོན་ཏན་དག་གོ། །བསྟེན་པ་ན་ཞེས་བྱ་བ་ན་ཞེས་བྱ་བའི་ནི་ཉེ་བར་སྤྱོད་པའོ། །ལྡོག་པ་ན་ཞེས་བྱ་བ་ནི་ཕྱིར་ལྡོག་པའོ། །ངོམས་པ་ཞེས་བྱ་བ་ནི་མཐར་ཐུག་པ་ཞེས་བྱ་བ་དོན་མེད་པ་ཉིད་  
དེ༑ །དེ་གསུམ་ནི་མི་ཕྱོགས་པའི་རྣམ་གྲངས་སོ། །གཏང་བར་ཞེས་བྱ་བ་ནི་བཅོལ་བས་སོ། །ཀུན་དུ་བཙལ་བར་བྱའོ་ཞེས་བྱ་བ་ནི་ཡོངས་སུ་བལྟ་བར་བྱ་བའོ། །འཇུག་མཐུན་མ་ཞེས་བྱ་བ་ནི་སྨད་འཚོང་མ་སྟེ། འཇུག་པ་ཞེས་བྱ་བ་ནི་ཕོའི་དབང་པོ་སྟེ། གཞུག་པར་བྱ་བ་མོའི་  
  
༄༅། །དབང་པོར་དེ་འཇུད་པར་བྱེད་པ་ཡིན་པས་འཇུད་པ་ཞེས་བྱ་བའོ། །བུད་མེད་གང་འཇུག་པ་དེ་དང་རྗེས་སུ་མཐུན་པར་བྱེད་པ་དེ་དང་འཇུག་མཐུན་མ་ཞེས་བྱའོ། །ཡལ་བར་བོར་བ་ཞེས་བྱ་བ་ནི་རིང་དུ་སྤངས་པའོ། །འདིའི་ཕས་ཞེས་བྱ་བ་ནི་མཛེས་དགའི་ཕས་  
སོ༑ །ཀླན་ཀར་འགྱུར་རོ་ཞེས་བྱ་བ་ནི་བརྗོད་པར་བྱ་བར་འགྱུར་ཏེ། ཉེས་པ་དང་བཅས་པར་འགྱུར་ཞེས་བྱ་བའི་ཐ་ཚིག་གོ། །དོན་མཐུན་རྣམས་ཞེས་བྱ་བ་ནི་དོན་མཐུན་པའི་སྐྱེ་བོའི་ཚོགས་ཏེ་འདྲོན་པའོ། །བང་ཆེན་ཞེས་བྱ་བ་ནི་ཕྲིན་སྐྱེལ་བའོ། །ཐོགས་ནས་ཞེས་བྱ་བ་ནི་ཡུན་  
རིང་དུ་ཐོགས་ནས་སོ། །འདུས་ཏེ་ཞེས་བྱ་བ་ནི་ཚོགས་ཏེའོ། །ཀུན་དུ་སྦྱོར་བ་དག་ཅེས་བྱ་བ་ནི་ཉོན་མོངས་པ་དག་སྟེ། དེ་དག་གིས་སྡུག་བསྔལ་དག་དང་ཀུན་དུ་སྦྱོར་བའི་ཕྱིར་རོ། །འཕེལ་བར་བྱེད་པ་ཡིན་པས་ཞེས་བྱ་བ་ནི་སྐྱེ་བར་བྱེད་པ་ཡིན་པས་སོ། །བྲལ་བར་གྱུར་བ་ཞེས་བྱ་  
བ་ནི་ཞི་བར་གྱུར་པའོ། །ཀྱེ་མ་ཞེས་བྱ་བའི་སྒྲ་ནི་ཡི་ཆད་པའི་ཚིག་གོ། །བྱ་བ་མ་ཡིན་པ་ལ་ཞེས་བྱ་བ་ནི་མི་སྙན་པ་ལའོ། །འཕགས་སོ་ཞེས་བྱ་བ་ནི་སོང་བའོ། །ཕྱིན་ཆད་ཅེས་བྱ་བ་ནི་སྤང་ངོ། །གཉིས་སམ་གསུམ་ཞེས་བྱ་བ་ལ་ཡོངས་སུ་རྫོགས་པ་བགྲངས་ན་ནི་གཉིས་  
སོ༑ །ཆ་བགྲངས་ན་ནི་གསུམ་མོ། །ཞིང་ཞེས་བྱ་བ་ནི་ཞིང་དུ་རྨོ་བའོ། །ལས་ཀྱི་མཐའ་ཞེས་བྱ་བ་ནི་ལན་ཚྭའི་ལས་ལ་སོགས་པའོ། །གྲོང་མི་ཞེས་བྱ་བ་ནི་གཡོག་བྲན་དག་གོ། །ཁོ་ནར་ཞེས་བྱ་བ་ནི་འབའ་ཞིག་ཏུའོ། །སྐབས་ཞེས་བྱ་བ་ནི་བྱ་བའི་དུས་སོ། །རྨེད་དམ་ཞེས་བྱ་  
བ་ནི་དྲི་བའོ། །ཚོགས་ཅན་མ་ཞེས་བྱ་བ་ནི་སྨད་འཚོང་མ་སྟེ། ཚོགས་ཅན་ཞེས་བྱ་བ་ནི་སྐྱེ་བོའི་ཚོགས་ཐམས་ཅད་དོ། །བུད་མེད་གང་ལ་སྐྱེ་བོའི་ཚོགས་ཐམས་ཅད་བདག་པོར་ཡོད་པ་དེ་ནི་ཚོགས་ཅན་མ་ཞེས་བྱ་བའོ། །རང་བཞིན་ཞེས་བྱ་བ་ནི་རང་བཞིན་གྱིས་ཏེ་བཅོས་མ་མ་ཡིན་པའི་སྡུག་  
པས་སོ། །བྱ་རྣམས་ཞེས་བྱ་བ་ནི་འདབ་ཆགས་དག་གོ། །འབྲས་བུ་མེད་ཅེས་བྱ་བ་ནི་འབྲས་བུ་ཤིང་ཐོག་ཟད་པའོ། །ལྗོན་པ་ཞེས་བྱ་བ་ནི་ཤིང་ལྗོན་པའོ། །བཞིན་ཞེས་བྱ་བ་ནི་དཔེའོ། །རྙིང་པ་ཞེས་བྱ་བ་ནི་འཕྱོན་མ་པའོ། །རྣམ་པར་སྤོང་ཞེས་བྱ་བ་ནི་གཏོང་བའོ། །ཇི་སྲིད་དུ་  
  
དེ་སྲིད་དུ་ཞེས་བྱ་བ་ནི་མ་ཟད་པའོ། །དབང་ཞེས་བྱ་བ་ནི་རག་ལས་པའོ། །བརྒྱ་བྱིན་ཞེས་བྱ་བ་ནི་རྡོ་རྗེ་ཅན་ཏེ་དབང་བའོ། །རི་ཀླུང་ཞེས་བྱ་བ་ནི་རིའི་ཆུ་ཀླུང་ངོ། །ཡིད་འབེབས་པར་ཞེས་བྱ་བ་ནི་ཡིད་གཅུགས་པར་རོ། །དགོངས་ཀར་ཞེས་བྱ་བ་ནི་མཚན་མོའི་ཆ་དང་  
པོར་རོ༑ །རང་ཞེས་བྱ་བ་ནི་འཕྱོན་མ་པ་རང་གིའོ། །གཅུགས་པ་དང་ཞེས་བྱ་བ་ནི་ཡིད་གཅུགས་པ་དང་ངོ། །གཏམ་གྱིས་ཞེས་བྱ་བ་ནི་དགའ་བའི་གཏམ་གྱིས་སོ། །དགའ་བར་བྱེད་ཅེས་བྱ་བ་ནི་ཡིད་གཅུགས་པ་དགའ་བའི་གཏམ་དེ་གཉིས་ཀྱིས་འཕྱོན་མ་དགའ་བར་བྱེད་པའོ། །  
དབུས་གནས་ཤིང་ཞེས་བྱ་བ་ནི་དགོངས་ཀ་ལྟར་དགའ་བར་ཡང་མི་བྱེད་ལ་ནམ་ནངས་ཀ་ལྟར་སྤོང་བར་ཡང་མི་བྱེད་པའོ། །སྤྱོད་པར་བྱེད་དམ་ཞེས་བྱ་བ་ནི་རྗེས་སུ་འཇུག་པར་བྱེད་དམ་ཞེས་བྱ་བའོ། །ནོར་མ་སྤྱད་པ་ཞེས་བྱ་བ་ནི་སྔར་ནོར་སྤྱད་མ་ཟིན་པའོ། །ཤིན་ཏུ་ཐག་རིང་བར་ཞེས་བྱ་བ་ལ་  
ཤིན་ཏུ་ཞེས་བྱ་བ་ནི་རབ་ཏུའོ། །ཐག་རིང་བར་ཞེས་བྱ་བ་ནི་ཁད་རིང་བར་རོ། །བཞད་གད་དག་ཅེས་བྱ་བ་ནི་དགའ་བ་དང་བཅས་པའི་ཚིག་གོ། །འདོད་ཆགས་ཤས་ཆེས་ཆེན་པོས་ཞེས་བྱ་བ་ནི་འདོད་ཆགས་དམ་པས་སོ། །ཡོལ་བས་ཞེས་བྱ་བ་ནི་བསྐྱབ་པའི་རས་ཀྱིས་སོ། །ལམ་པོ་ཆེ་ལ་  
མི་མཁས་པས་ཞེས་བྱ་བ་ནི་ལམ་རྒྱུས་མི་ཤེས་པས་སོ། །ཇི་ཙམ་ན་ཞེས་བྱ་བ་ནི་དེའི་མོད་ནའོ། །ཕྱི་ཐོག་ཐག་ཅེས་བྱ་བ་ནི་ཕྱི་བཞིན་ཐོག་ཐག་གོ། །རྗེས་སུ་སོང་ངོ་ཞེས་བྱ་བ་ནི་རྗེས་སུ་འབྲང་བའོ། །ལོ་མ་ལྷགས་པ་དག་ཅེས་བྱ་བ་ནི་འདབ་མ་འབྲུལ་བ་དག་གོ། །བླངས་ཏེ་ཞེས་བྱ་བ་  
ནི་གདིང་བའི་ཕྱིར་བླངས་ཏེའོ། །ཚུལ་མ་ལགས་པ་ཞེས་བྱ་བ་ནི་སྒྱུ་ཐབས་ཀྱིས་སོ། །གནོད་པ་བསྒྲུབས་པར་གྱུར་ཏོ་ཞེས་བྱ་བ་ནི་སྡུག་བསྔལ་ཐོབ་པར་བྱས་པའོ། །ཉི་མ་གཉིས་སམ་གསུམ་དུ་ཞེས་བྱ་བ་ནི་ཉི་མ་རངས་པར་བགྲངས་པས་ནི་གཉིས་སོ། །ཉི་མ་དུམ་བུར་བགྲངས་པས་  
ནི་གསུམ་མོ། །ཀུན་དུ་སྤྱད་པའི་ཞེས་བྱ་བ་ནི་ཀུན་དུ་ཐ་སྙད་བྱ་བའོ། །ཆོས་དག་ཅེས་བྱ་བ་ནི་ཆོས་གང་དག་གོ། །རི་དགས་ཀྱི་རི་དགས་ཞེས་བྱ་བ་ནི་རབ་ཏུ་བྱུང་བ་རྣམས་ནི་རི་དགས་དང་འདྲ་བའི་ཕྱིར་རོ། །རྒྱ་ཆེ་ལ་ཞེས་བྱ་བ་ནི་གོ་སྐབས་ཡངས་པ་བསྟན་ཏོ། །རང་གི་སྤྱོད་ཡུལ་ཞེས་བྱ་  
  
༄༅། །བ་ནི་འགག་པ་མེད་པར་བསྟན་ཏེ། སྤྱོད་ཡུལ་ནི་ཡུལ་ལོ། །ཡབ་ཀྱི་ཡུལ་ཡིན་གྱི་ཞེས་བྱ་བ་ནི་སྟོན་པས་རྗེས་སུ་གནང་བ་ཉིད་བསྟན་ཏོ། །བསོད་སྙོམས་བསྒྲུབས་ལ་ཞེས་བྱ་བ་ནི་སློང་མོའི་ཟས་བསྒྲུབས་ལ་ཞེས་བྱ་བའོ། །འཚོ་བར་གྱིས་ཤིག་ཅེས་  
བྱ་བ་ནི་སྲོག་གཟུང་བར་གྱིས་ཤིག་ཅེས་བྱ་བའོ། །འགྱོད་པ་སྐྱེས་ཏེ་ཞེས་བྱ་བ་ནི་ཕྱིར་ལོག་སྟེའོ། །འདོད་པའི་རྒྱུས་ཞེས་བྱ་བ་ནི་སྲིད་པའི་རྒྱུས་སོ། །དེ་ཙམ་དུ་མཛེས་ཤིང་ཞེས་བྱ་བ་ནི་དེ་ལྟར་བཟང་ཞིང་ངོ། །བསྐྲད་པ་ཞེས་བྱ་བ་ནི་གནས་མེད་པར་བྱས་པས་སོ། །སྤངས་ཏེ་  
ཞེས་བྱ་བ་ནི་བོར་ཏེའོ། །སྐལ་ཆད་མ་ཞེས་བྱ་བ་ནི་བསོད་ནམས་ཆུང་བའོ། །རྟག་ཏུ་ནོངས་པ་མཆིས་པས་ཞེས་བྱ་བ་ནི་རྒྱུན་དུ་འཁྲུལ་བའོ། །ཡོངས་སུ་ཉམས་པར་ཞེས་བྱ་བ་ནི་རྣམ་པར་བྲལ་བའོ། །དྲུད་ཅིང་ཞེས་བྱ་བ་ནི་བརྩལ་ཅིང་ངོ། །ནང་དུ་ཞེས་བྱ་བ་ནི་མོ་མཚན་གྱིའོ། །གོར་མ་  
ཆག་པར་ཞེས་བྱ་བ་ནི་དོགས་པར་རོ། །དེ་ལྟར་རྩོལ་པ་དེ་བཅོམ་ལྡན་འདས་ཀྱིས་ཅིའི་ཕྱིར་མ་བཟློག་ཅེ་ན། འདོད་ཆགས་བདོ་བས་གདོན་མི་ཟ་བར་བྱེད་པས་འགྱུར་བར་ངེས་པའི་ཕྱིར་དང། །དེ་བཞིན་གཤེགས་པ་ལ་མ་གུས་པ་སྐྱེ་བའི་ཕྱིར་རོ། །ཡ་མཚན་ཞེས་བྱ་བ་ནི་འདོད་པའོ། །  
གཙང་མ་ཞེས་བྱ་བ་ནི་མ་འདྲེས་པའོ། །བསོད་པས་ཞེས་བྱ་བ་ནི་ཡིད་དུ་འོང་བས་སོ། །བཅའ་བ་ཞེས་བྱ་བ་ནི་རྩ་བ་ལ་སོགས་པའོ། །བཟའ་བ་ཞེས་བྱ་བ་ནི་འབྲས་ཆན་ལ་སོགས་པའོ། །བཞེད་པར་གྱུར་ཏེ་ཞེས་བྱ་བ་ནི་འདོད་པ་དང་བཅས་ནའོ། །ཇི་ཙམ་ན་ཞེས་བྱ་བ་ནི་དེ་མ་ཐག་  
ཏུའོ༑ །སྔོན་པོར་བརྡས་པ་ཞེས་བྱ་བ་ནི་རློན་པར་བརྡས་པའོ། །རྙིང་བར་འགྱུར་བ་ཞེས་བྱ་བ་ནི་ཤུན་པ་སྐམས་པར་གྱུར་པའོ། །བསྐམ་པར་འགྱུར་ཞེས་བྱ་བ་ནི་ཤ་དང་སྲ་བ་ཉམས་པར་འགྱུར་བའོ། །དབང་པོ་ཞེས་བྱ་བ་ནི་མིག་ལ་སོགས་པ་བྱེད་པ་དག་གོ། །བསྙེན་བཀུར་ཞེས་བྱ་བ་ནི་  
ཕྱིར་བཅོས་པའོ། །ཇི་ལྟར་གྱུར་པ་ཞེས་བྱ་བ་ནི་བདེན་པའོ། །སྨྲོས་ཤིག་ཅེས་བྱ་བ་ནི་བརྗོད་ཅིག་པའོ། །འབྲས་ཁུ་ཞེས་བྱ་བ་ནི་འབྲས་ཚོས་པའི་ཁུ་བའོ། །ཚར་གྱུར་ཏེ་ཞེས་བྱ་བ་ནི་སྐྱུར་བ་ཉིད་དུ་གྱུར་ཏེའོ། །ཕྱིར་བཟློག་པར་ཡང་མི་བྱེད་ཅིང་ཞེས་བྱ་བ་ནི་དེ་དག་རང་ཡང་ཡིད་མི་བདེ་  
  
།དེས་ཀྱང་ཞེས་བྱ་བ་ནི་ཕྱི་རོལ་དུ་དྲུད་ཅིང་ནང་དུ་འབོ་བར་བྱེད་པ་ལ་སོགས་པའི་རྣམ་པས་ཀྱང་ངོ། །རང་གི་ལས་དག་གིས་ཞེས་བྱ་བ་ནི་བར་མ་དོར་འཆི་བར་འགྱུར་བ་དག་གིས་སོ། །སྐུར་བ་གདབ་པར་འགྱུར་བའི་ལས་དག་གིས་ཞེས་བྱ་བ་ནི་སྐུར་བའི་རྒྱུར་འགྱུར་  
བ་དག་གིས་སོ། །ཡུགས་ས་མོ་དག་ཅེས་བྱ་བ་ནི་ཁྱོ་ཤི་བའོ། །བདག་ཅེས་བྱ་བ་ནི་བདག་ཉིད་དོ། །ཡི་ཆད་ནས་ཞེས་བྱ་བ་ནི་ཡི་བསད་ནས་སོ། །ཁྱིམ་གྱི་སོ་ཚིས་དག་ཅེས་བྱ་བ་ནི་ཁྱིམ་གྱི་སོ་ནམ་དག་སྟེ་བསམ་པ་ཞེས་བྱ་བའི་ཐ་ཚིག་གོ། །ཆུང་པོ་གྲོགས་ཞེས་བྱ་བ་ནི་ཆུང་ངུའི་དུས་ནས་  
འདྲིས་པའི་གྲོགས་ཤིག་གོ། །འཇུད་མཐུན་མའི་ཁྱིམ་ཞེས་བྱ་བ་ནི་གང་དུ་འཕྱོན་མ་དང་འཇུག་པ་དང་འབྱུང་བའོ། །སྡིག་པ་ཅན་ཞེས་བྱ་བ་ནི་བསོད་ནམས་མ་ཡིན་པ་ཉོན་མོངས་པ་ཅན་ནོ། །དམ་པ་མ་ཡིན་པའི་ཆོས་ཞེས་བྱ་བ་ནི་སྨད་པའི་ཆོ་གའོ། །ནད་ཀྱིས་མནན་པ་ནི་ཞེས་བྱ་བ་ནི་ངན་དུས་  
ཀྱིས་བཅོལ་ནའོ། །བདེ་ལེགས་བདེ་ལེགས་ཞེས་བྱ་བ་ནི་ཤིས་པ་བརྗོད་པ་སྟེ། གུས་པར་བསྒྲིམ་པའི་ཕྱིར་ལན་གཉིས་བཟླས་པའོ། །བྱོན་པ་ལེགས་སོ་ཞེས་བྱ་བ་ནི་དགའ་བའི་ཚིག་གོ། །ཅི་བདག་གིས་སྐྱེས་པ་མ་མཐོང་ངམ་ཞེས་བྱ་བ་ནི་དེས་འཇུག་ཏུ་མི་འཇུད་དོ་སྙམ་དུ་བསམ་པའོ། །  
གོས་ཞེས་བྱ་བ་ནི་བགོ་བའོ། །ཟས་ཞེས་བྱ་བ་ནི་བཟའ་བ་སྟེ་དེས་འགེངས་པར་བྱེད། གཡོག་བྱེད་པའི་ཕྱིར་རོ། །བཟང་པོ་ཞེས་བྱ་བ་ནི་གྱ་ནོམ་བས་སོ། །དུས་ཡུན་མི་རིང་བ་ཞིག་གིས་ཞེས་བྱ་བ་ནི་ཡུན་ཐུང་དུ་ཞིག་གིས་སོ། །བརྟས་པར་གྱུར་ཏོ་ཞེས་བྱ་བ་ནི་ཚོས་པར་གྱུར་པའོ། །  
གཙུག་ལག་ཁང་དེ་ན་ཞེས་བྱ་བ་ནི་རྒྱལ་བྱེད་ཀྱི་ཚལ་དེའི་ཕྱོགས་གཅིག་ཏུ་གྱུར་པའི་ཁྱམས་གྲུ་བཞི་ནའོ། །གཉིད་ལོག་པར་གྱུར་པ་ཞེས་བྱ་བ་ནི་གཉིད་ཀྱིས་ནོན་པར་གྱུར་པའོ། །བསྟི་གནས་ཞེས་བྱ་བ་ནི་རབ་ཏུ་བྱུང་བ་འདུག་པའི་གནས་སོ། །སེམས་གཏོད་ཅིང་ཞེས་བྱ་བ་ནི་དེ་ལ་གཞོལ་ཞིང་ངོ། །  
དེ་ལྟར་རྣམ་པར་གྱུར་བ་ཞེས་བྱ་བ་ནི་གོས་རྣམ་པར་གྱུར་ཅིང་དེའི་ཡན་ལག་གི་རྣམ་པ་ཡང་ལས་སུ་རུང་བའོ། །འདོད་པའི་ཆོས་ཞེས་བྱ་བ་ནི་འདོད་ཆགས་སོ། །སྟུག་པོས་སོ་ཞེས་བྱ་བ་ནི་མཐུ་ཆེན་པོས་སོ། །སྒྱུ་རྩལ་དྲུག་ཅུ་རྩ་བཞི་ཞེས་བྱ་བ་ནི་འདོད་པ་བསྟེན་པ་ལ་མཁོ་བ་འཁྲུལ་བ་དང་བསྡམས་པ་ལ་  
  
༄༅། །སོགས་པ་ནང་གི་ཐབས་ཀྱི་བྱེ་བྲག་གི་སྒྱུ་རྩལ་དྲུག་ཅུ་རྩ་བཞི་པོ་དེ་དག་ལ་མཁས་པ་ཞེས་བྱ་བའི་ཐ་ཚིག་གོ། །ཁ་ཅིག་ན་རེ། རོལ་མོའི་མཚན་ཉིད་སྒྱུ་མ་དང། །འགྱེད་སྟོབས་དང་ནི་མེ་ཏོག་ལས། །དམག་རྣམས་དང་ནི་བདག་ཉིད་ཤེས། །གཡོས་སུ་བྱ་བ་རྣམ་  
པར་ངེས། །ཚོང་དང་ནོར་ནི་བསྒྱུར་བ་དང། །རྒྱན་དང་ལག་རྩིས་བཅུད་ཀྱིས་ལེན། །འཁྲུལ་འཁོར་སྦྱོར་དང་འདྲི་བ་དང། །འཕོང་སྤྱད་དང་ནི་ཆེ་སྦྱར་སྒྲ། །ཡི་གེ་དང་ནི་ཁ་སྐད་དང། །རང་བཟོ་དང་ནི་མཚོན་རྣམས་བརྟག་སྤྱོད་ཐབས་དང་ནི་སོག་ལེ་དང། །ཕུག་རྣམས་རྐོ་བར་བྱེད་པ་  
དང༑ །སོང་དང་འོང་བ་ཤེས་པ་དང། །གཞི་ཡི་མཚན་ཉིད་ཤེས་པ་དང། །མདུང་དང་རྡོ་རྗེ་བརྟག་པ་དང། །མཐངས་ཀྱི་ཚོར་བའི་མཚན་ཉིད་ནི། །ཟུག་རྡུ་འབྱིན་དང་མི་འཕྲུལ་དང། །བ་ར་ཏ་ཡི་བསྟན་བཅོས་ཤེས། །བཅིངས་དང་ཁང་པ་རྩེག་མ་དང། །དེ་བཞིན་གོས་ནི་འཕང་བ་  
དང༑ །ཡན་ལག་མཉེད་དང་མོ་འདེབས་དང། །དེ་བཞིན་ཆུ་ནི་ཀུན་འཛིན་དང། །དུང་གི་སྒྲ་དང་སྡེབ་སྦྱར་དང། །གྲོང་རྡལ་དང་ནི་གླེགས་འདྲ་དང། །མཚན་མོ་ཆོས་རྐུན་ཤེས་པ་དང། །བྱིས་པ་རྣམས་ནི་གསོ་བ་དང། །མི་རྣམས་གཉིད་ཀྱིས་ལོག་བྱ་དང། །སྒོ་ལྕགས་དབྱེ་བར་བྱ་བ་དང། །  
སྨྲ་དང་ས་རྟོག་བྱེད་པ་དང། །སྐྱེས་པ་བུད་མེད་རྟ་དང་ནི། །གླང་པོའི་མཚན་ཉིད་གར་སློབ་དང། །འབྱུང་བ་དག་ནི་གསོ་བ་དང། །ཟངས་མ་ཁར་བ་གསེར་དང་ནི། །ཤིང་དང་དུང་ནི་ཤེས་པ་དང། །རི་མོ་མཚོན་དང་ས་དག་གོ། །ལས་རྣམས་དེ་དང་གོ་རིམས་བཞིན། །སྐར་མའི་གཏན་ཚིགས་  
རིག་པ་དང། །མཚན་མ་ཤེས་པ་ཉིད་དང་ཡང། །ངེས་པའི་ཚིག་གི་གཞུང་རྣམས་ནི། །སྒྱུ་རྩལ་དྲུག་ཅུ་རྩ་བཞིར་དྲན། །ཟེར་རོ། །དྲང་སྲོང་ནེའུ་ལེའི་བུའི་གཞུང་ལས་ནི་བརྒྱད་བརྒྱད་དྲུག་ཅུ་བཞི་ཞེས་འབྱུང་སྟེ། དེ་ལ་བརྒྱད་ནི་སེན་མོས་བྲད་པ་དང། སོས་གདབ་པ་དང། འཁྱུད་པ་དང། མཐང་  
སྦྱར་བ་དང། བྱ་བ་དང། ལག་པས་གདབ་པ་དང། སྒྲའི་བྱེ་བྲག་དང། སྐྱེས་པའི་སྟེང་དུ་ཉལ་བ་སྟེ། རེ་རེ་ལའང་རྣམ་པ་བརྒྱད་བརྒྱད་དུ་དབྱེའོ། །སྒྱུ་རྩལ་དྲུག་ཅུ་རྩ་ལྔ་ཤེས་ཏེ་ཞེས་བྱ་བ་ནི་དྲུག་ཅུ་རྩ་བཞི་པས་གཅིག་གིས་ལྷག་པར་ཤེས་ཏེ་ཞེས་བྱ་བའི་ཐ་ཚིག་གོ། །ལྷག་མ་དེ་གང་ཞེ་ན་  
  
།སུན་པར་བྱེད་པ་ཞེས་བྱ་བ་ནི་ཉེས་པ་སྐྱེད་པར་བྱེད་པའོ། །དགེ་སློང་ཁྱོད་ཀྱིས་རེག་པ་བདག་གིར་མ་བྱས་སམ་ཞེས་བྱ་བ་ནི་འཇིག་རྟེན་ལ་གོ་བར་བྱ་བའི་ཕྱིར་རོ། །གྲོང་མཐའ་བ་ཞེས་བྱ་བ་ནི་གྲོང་ན་གནས་པའོ། །ཉིན་པར་ཞེས་བྱ་བ་ནི་དེའི་ཚེ་  
མི་དག་འོང་བའི་ཕྱིར་རོ། །གློས་ཕབ་སྟེ་ཞེས་བྱ་བ་ནི་ལུས་བསྙལ་ཏེའོ། །སྒོ་གཏན་ཞེས་བྱ་བ་ནི་སྒོ་ལྕགས་ལ་སོགས་པའོ། །གོས་བཅིང་བར་བྱའོ་ཞེས་བ་བྱ་ནི་ཤམ་ཐབས་ཀྱི་མ་མཐའ་ལ་བཅིང་བར་བྱའོ། །འགལ་ཚབས་ཅན་ཞེས་བྱ་བ་ནི་ཤིན་ཏུ་འདས་པ་དང་བཅས་པ་སྟེ། ཉེས་པ་དང་བཅས་  
པ་ཞེས་བྱ་བའི་ཐ་ཚིག་གོ། །གསར་བུ་གསར་བུ་དག་གིས་ཞེས་བྱ་བ་ནི་གཞོན་པ་གཞོན་པ་དག་གིས་ཏེ། བཟླས་པའམ་རྣམ་པའི་ཕྱིར་ལན་གཉིས་སྨོས་སོ། །ངོ་ཤེས་པར་བྱས་སོ་ཞེས་བྱ་བ་ནི་ཤེས་པར་གྱུར་པའོ། །བཞིན་བཟངས་དག་ཅེས་བྱ་བ་ནི་དགའ་བའི་ཚིག་གོ། །དེ་བཞིན་ནོ་  
ཞེས་པའི་སྒྲ་ནི་ཁས་བླང་བའོ། །བྱ་བ་ཞེས་བྱ་བ་ནི་ཕྱིར་བཅོས་པའི་བྱ་བའོ། །མི་འདོད་པ་ཞེས་བྱ་བ་ནི་མ་བྱུང་བ་འདོད་པར་མི་འགྱུར་བ་གང་ཡིན་པའོ། །མི་དགའ་བ་ཞེས་བྱ་བ་ནི་གང་ལས་བྲལ་བར་འདོད་པའོ། །མི་སྡུག་པ་ཞེས་བྱ་བ་ནི་རྣམ་པར་ཤེས་པ་ལྔ་པོ་དག་ལས་མི་སྡུག་པའོ། །ཡིད་  
དུ་མི་འོང་བ་ཞེས་བྱ་བ་ནི་ཡིད་ཀྱི་རྣམ་པར་ཤེས་པའི་ཡིད་དུ་མི་འོང་བའོ། །འཇིག་རྟེན་ཕ་རོལ་དུ་འཁྲིད་པར་འགྱུར་བས་ཤེས་པར་བྱ་བ་ནི་ཆུད་ཟ་བར་འགྱུར་བས་ཞེས་བྱ་བའི་ཐ་ཚིག་གོ། །བསོད་ནམས་མང་པོ་ཞེས་བྱ་བ་ནི་ཚུལ་ཁྲིམས་ལས་བྱུང་བའི་དགེ་བའོ། །མཐོ་རིས་དག་ཏུ་ཞེས་བྱ་བ་ནི་  
འདོད་པ་དང་གཟུགས་ན་སྤྱོད་པའི་ལྷའི་འཇིག་རྟེན་དག་ཏུའོ། །དགའ་བར་འགྱུར་བ་ཞེས་བྱ་བ་ནི་བདེ་བ་ཉམས་སུ་མྱོང་བར་འགྱུར་བའོ། །དེའི་དོན་ཁོ་ནར་ཞེས་བྱ་བ་ནི་དེའི་ཕྱིར་ཁོ་ནར་རོ། །དོན་གྱིས་ན་ཞེས་བྱ་བ་ནི་ཐབས་བསྟན་པས་ནའོ། །ཤེས་ཀྱིས་ཞེས་བྱ་བ་ནི་འཕྲིགས་ཀྱིས་སོ་ཞེས་  
བྱའོ། །བསོད་ནམས་སུ་འགྱུར་རོ་ཞེས་བྱ་བ་ནི་སྦྱིན་པ་ལས་བྱུང་བའི་དགེ་བའོ། །དམ་ཚིག་ཅེས་བྱ་བ་ནི་བརྡ་སྟེ་དམ་འཆའ་བའི་ཚིག་ཅེས་བྱ་བའི་ཐ་ཚིག་གོ། །ཉུངས་མར་ཞེས་བྱ་བ་ནི་ཡུངས་ཀར་གྱི་འབྲུ་མར་ཏེ། ཡུངས་ཀར་ནི་སྲིན་བུ་དང་གཡན་པ་འཇོམས་པ་ཡིན་ནོ་ཞེས་ཟེར་བའི་ཕྱིར་རོ། །  
  
༄༅། །ལྷུང་བཟེད་ཆུང་ངུ་ཞེས་བྱ་བ་ནི་སྣོད་ཆུང་ངུའོ། །གནས་སུ་ཞེས་བྱ་བ་ནི་འདུག་པའི་གནས་སུའོ། །དམ་དུམ་དག་ཅེས་བྱ་བ་ནི་གོས་ཀྱི་དམ་དུམ་དག་གོ། །ལུས་དག་ཅེས་བྱ་བ་ནི་ཡན་ལག་དག་གོ། །བསྐུས་ཏེ་ཞེས་བྱ་བ་ནི་བསྐུ་མཉེ་བྱས་ཏེའོ། །ཨུད་ཙ་ཏི་ག་ཞེས་  
བྱ་བ་ནི་མཆོང་ཞིང་འགྲོ་བའོ། །ཟིན་ཅེས་བྱ་བ་ནི་སྨས་པར་བྱས་པའོ། །ཕྱིར་བཟློག་པར་ཞེས་བྱ་བ་ནི་བསྐྲད་པར་རོ། །འདོད་པ་ལས་འདོད་ཆགས་དང་བྲལ་བ་ཞེས་བྱ་བ་ནི་འདོད་པའི་ཁམས་ལས་རྣམ་པར་གྲོལ་བའོ། །ཡལ་ག་དག་ཅེས་བྱ་བ་ནི་ཡལ་ག་དག་གོ། །སེག་དག་ཅེས་བྱ་བ་ནི་སྨྱིག་  
མ་ལ་སོགས་པ་ལ་བཏགས་པ་གྲུ་བཞི་དག་གོ། །རི་ལྡེ་དག་ཅེས་བྱ་བ་ནི་དེ་ཉིད་རིང་པོ་དག་གོ། །ཐེ་ཚོམ་སྐྱེས་ནས་ཞེས་བྱ་བ་ནི་འདོད་ཆགས་དང་བྲལ་བ་དང་ཡན་ལག་གི་རྣམ་པ་ལས་སུ་རུང་བ་ནི་འགལ་བར་དོགས་པས་ཐེ་ཚོམ་སྐྱེས་སོ། །ཉེ་བར་ནོན་པ་ཞེས་བྱ་བ་ནི་བདས་ཤིང་བཙིར་བའོ། །དགེ་  
སློང་རྣམས་ཐེ་ཚོམ་སྐྱེས་ནས་ཞེས་བྱ་བ་ནི་དད་པས་རབ་ཏུ་བྱུང་བ་བསྟན་པ་སྐྱོན་མེད་པ་དང་པོར་ཧ་ཅང་ལྕི་བ་དོན་མེད་པ་སྤྱོད་པ་ནི་བྱ་དཀའ་བ་ཉིད་ཡིན་པའི་ཕྱིར་དགེ་སློང་རྣམས་ཐེ་ཚོམ་སྐྱེས་སོ། །ཞུས་པ་ཞེས་བྱ་བ་ནི་དྲིས་པའོ། །གཟིགས་ཞེས་བྱ་བ་ནི་ངོ་མཚར་ཆེའོ་སྙམ་དུ་བསམས་པའོ། །དུས་ན་ཡང་  
ཞེས་བྱ་བ་ནི་ཚེ་ན་ཡང་ངོ། །འཇིག་རྟེན་སྐྱོན་མེད་ཅིང་ཆུ་བུར་མེད་པ་ལ་ཞེས་བྱ་བ་ནི་འཛམ་བུའི་གླིང་གི་མིའི་འཇིག་རྟེན་པའོ། །དེའི་དང་པོར་ཞེས་བྱ་བ་ནི་ཐམས་ཅད་ཀྱི་དང་པོར་རོ། །འཇིག་རྟེན་འདི་ཞེས་བྱ་བ་ནི་སྟོང་གསུམ་པའི་འཇིག་རྟེན་གྱི་ཁམས་སོ། །འཇིག་པ་ཞེས་བྱ་བ་ནི་འཇིག་ཅིང་  
འགོང་བའོ། །དུས་ཞེས་བྱ་བ་ནི་རྒྱུ་དང་འབྲས་བུའི་དངོས་པོ་འབྲེལ་པའོ། །གང་ཡིན་པ་ཞེས་བྱ་བ་ནི་ཉེ་བར་བསྟན་པའི་ཚིག་གོ། །འོད་གསལ་ཞེས་བྱ་བ་ནི་འོད་ཤིན་ཏུ་གསལ་བ་སྟེ། བསམ་གཏན་གཉིས་པ་ནི་གནས་གསུམ་པའི་མི་དེ་ཡིན་ནོ། །གཟུགས་ཅན་ཞེས་བྱ་བ་ནི་གཟུགས་ཀྱི་ཕུང་  
པོ་དང་ལྡན་པའོ། །ཡིད་ལས་བྱུང་བ་ཞེས་བྱ་བ་ནི་རྫུས་ཏེ་སྐྱེས་པ་ཉིད་ཀྱིས་ཡིད་ཙམ་གྱི་རྒྱུ་ལས་བྱུང་བའི་ཕྱིར་རོ། །མ་ཚང་བ་མེད་པ་ཞེས་བྱ་བ་ནི་དབང་པོ་ཚང་བའོ། །དབང་པོ་མ་ཉམས་པ་ཞེས་བྱ་བ་ནི་དབང་པོ་ཉམས་པ་མེད་པའོ། །ཡན་ལག་ཅེས་བྱ་བ་ནི་ལྷག་པ་དང་རྐང་པ་དང་མགོ་  
  
།ཉིང་ལག་ཅེས་བྱ་བ་ནི་སོར་མོ་ལ་སོགས་པ་སྟེ། དེ་དག་ཐམས་ཅད་དད་ལྡན་པའོ། །བཟང་བ་ཞེས་བྱ་བ་ནི་དབྱིབས་ཀྱིས་མཛེས་པའོ། །ཁ་དོག་དང་ལྡན་པ་ཞེས་བྱ་བ་ནི་ཁ་དོག་གི་གཟུགས་ལ་གནས་པའོ། །རང་ལས་འོད་བྱུང་བ་ཞེས་བྱ་བ་  
ནི་རང་གི་ལུས་ལས་བྱུང་བ་ཉིད་ཀྱི་འོད་ཀྱིས་བྱ་བར་གྲུབ་པའི་ཕྱིར་རོ། །ནམ་མཁའ་ལ་འགྲོ་བ་ཞེས་བྱ་བ་ནི་བར་སྣང་ལ་འགྲོ་བ་དང་ལྡན་པའོ། །དགའ་བ་ཟ་བ་ཞེས་བྱ་བ་ནི་དགའ་བ་ཙམ་ཟ་བའི་ཕྱིར་རོ། །དགའ་བའི་ཟས་དང་ལྡན་པ་ཞེས་བྱ་བ་ནི་དེ་དག་གི་གནས་པའི་ཟས་དགའ་བ་ཉིད་  
ཡིན་པའི་ཕྱིར་རོ། །ཚེ་རིང་ཞིང་ཞེས་བྱ་བ་ནི་ཚེ་བསྐལ་པ་དུ་མར་ཐུབ་པའི་ཕྱིར་རོ། །ཡུན་རིང་དུ་གནས་སོ་ཞེས་བྱ་བ་ནི་འཚོ་བའོ། །ཆུ་འབའ་ཞིག་ཅེས་བྱ་བ་ནི་ཆུས་ཁྱབ་པའོ། །རྒྱ་མཚོ་འབའ་ཞིག་ཅེས་བྱ་བ་ནི་རྒྱ་མཚོ་དག་དང་འདྲེས་པའི་ཕྱིར་རོ། །ཕྲི་འམ་ཞེས་བྱ་བ་ནི་སྟེང་རིམ་མོ། །  
ཀུན་དུ་ཆགས་པར་བྱེད་ཅེས་བྱ་བ་ནི་ཀུན་ཏུ་སྐྱེ་བ་བྱེད་པའོ། ཀུན་དུ་འཐས་པར་བྱེད་ཅེས་བྱ་བ་ནི་ཀུན་དུ་བརྟས་པར་བྱེད་པའོ། །ཀུན་དུ་ཁྱབ་པར་བྱེད་ཅེས་བྱ་བ་ནི་ཀུན་དུ་འབྱེད་པར་བྱེད་པའོ། །འོ་མ་ཞེས་བྱ་བ་ནི་འོ་རློན་ནོ། །སྦྲང་བུ་ཞེས་བྱ་བ་ནི་སྦྲང་རྩི་བྱེད་པའོ། །སྦྲང་རྩི་ཞེས་བྱ་བ་ནི་སྦྲང་  
བུ་ལས་བྱུང་བའོ། །མ་བསྐོལ་བ་ཞེས་བྱ་བ་ནི་ཁོལ་བར་མ་བྱས་པའོ། །དེ་ཡང་བུང་བ་ལ་སོགས་པའི་བྱེ་བྲག་གིས་སྤྲང་རྩི་རྣམ་པ་བཞི་ཡོང་པས་དེའི་ཕྱིར། སྤྲང་བུའི་ཞེས་བྱ་བ་གསུངས་ཏེ། སྦྲང་རྩིའི་རྣམ་པ་དག་ནི་སྦྲང་མ་ལས་བྱུང་བ་དང། རུང་བ་ལས་བྱུང་བ་དང། སྦྲང་བུ་  
ལས་བྱུང་བ་དང། སྦྲང་རྒོད་ལས་བྱུང་བའོ་ཞེས་ཟེར་བའི་ཕྱིར་རོ། །འཆགས་པ་ཞེས་བྱ་བ་ནི་འབྱུང་ཞིང་འཕེལ་བའོ། །ཚེ་ཟད་ཅེས་བྱ་བ་ནི་འཚོ་བ་ཟད་པའོ། །ལས་ཟད་ཅེས་བྱ་བ་ནི་འཕེན་པར་བྱེད་པའི་ལས་ཟད་པའོ། །ལས་ཟད་ཅེས་བྱ་བ་ནི་འཕེན་པར་བྱེད་པའི་ལས་ཅད་པའོ། །བསོད་ནམས་ཟད་པས་ཞེས་བྱ་བ་ནི་ཡོངས་སུ་རྫོགས་  
པར་བྱེད་པའི་ལས་ཟད་པས་སོ། །འདི་ལྟ་བུ་ཉིད་དུ་ཞེས་བྱ་བ་ནི་རྣམ་པ་འདི་ལྟ་བུ་ཉིད་དུའོ། །དེ་གང་ཞེ་ན་མི་རྣམས་དང་ཞེས་བྱ་བ་ལ་སོགས་པས་སྟོན་པར་བྱེད་པའོ། །སྐལ་བ་མཐུན་པ་ཉིད་དུ་ཞེས་བྱ་བ་ནི་རང་བཞིན་མཐུན་པ་ཉིད་དུ་སྟེ། ངོ་བོ་ཉིད་འདྲ་བ་ཉིད་དུའོ། །དེའི་ཚེ་ན་  
  
༄༅། །ཞེས་བྱ་བ་ལ་སོགས་པ་ལ་མུན་པ་མེད་པའི་ཕྱིར་ཉི་མ་དང་ཟླ་བ་ལ་སོགས་པ་ཡང་མ་བྱུང་ངོ། །དེ་དག་མེད་པའི་ཕྱིར་མཚན་མོ་དང་ཉིན་མོ་ལ་སོགས་པ་ལ་ཡང་མ་བྱུང་ངོ། །སྐད་ཅིག་ཅེས་བྱ་བ་ནི་འདིར་དེའི་སྐད་ཅིག་ལ་སྐད་ཅིག་ཅེས་གསུངས་ཏེ། སྐད་  
ཅིག་བརྒྱ་ཉི་ཤུ་ལ་དེའི་སྐད་ཅིག་སྟེ། བུད་མེད་འཁལ་སྐྱེན་པས་རས་བལ་འདབ་མ་ལས་ལག་པ་ཇི་ཙམ་དུ་རྐྱོང་བའི་དུས་ཀྱིས་དེ་ལས་འདྲེས་པར་བྱེད་དོ། །འདིར་ནི་དེའི་སྐད་ཅིག་གི་ཡུན་ཡིན་ནོ། །ཐང་ཅིག་ཅས་བྱ་བ་ནི་དེའི་སྐད་ཅིག་དྲུག་ཅུ་སྟེ། ཆུ་སྲང་གི་གཞི་ཆུ་ཚོད་ཀྱིས་ཟད་པའི་དུས་  
ཀྱིས་མཚོན་པ་ཡིན་ནོ། །ཡུད་ཙམ་ཞེས་བྱ་བ་ནི་ཐང་ཅིག་སུམ་ཅུ་སྟེ། ཆུ་ཚོད་གཉིས་ཟད་པའི་དུས་ཀྱིས་མཚོན་པ་ཡིན་ནོ། །བུད་མེད་ཀྱང་མེད་ཅེས་བྱ་བ་ལ་སོགས་པ་ནི་དབང་པོ་མེད་པའི་ཕྱིར་རོ། །བརྐམ་པ་ཞེས་བྱ་བ་ནི་མང་དུ་ཟ་བར་བྱེད་པའོ། །དེའི་ངོ་བོ་ཉིད་ནི་བརྐམ་པའི་རང་བཞིན་  
ཅན་ནོ། །མྱོང་བར་བྱེད་དོ་ཞེས་བྱ་བ་ནི་རོ་མྱོང་བར་བྱེད་པའོ། །ཁམ་གྱི་ཟས་ཀྱི་རྩོལ་བས་ཞེས་བྱ་བ་ནི་ལག་པ་དགང་བས་སོ། །སྲ་བ་ཉིད་ཅེས་བྱ་བ་ནི་མཁྲང་བ་ཉིད་དོ། །ལྕི་བ་ཉིད་ཅེས་བྱ་བ་ནི་ལྕིད་དང་བཅས་པ་ཉིད་དོ། །བྱུང་ཞིང་ཞེས་བྱ་བ་ནི་ཞུགས་ཤིང་ངོ། །ཁ་དོག་གསལ་བ་  
ཞེས་བྱ་བ་ནི་ཁ་དོག་གི་བཀྲག་གོ། །ཆོས་ཀྱིས་ན་ཞེས་བྱ་བ་ནི་ཆོས་ཀྱི་ངོ་བོ་ཉིད་ཀྱིས་ཏེ། སེམས་ཅན་ཐམས་ཅད་ཀྱི་དབང་གིས་མུན་པའི་གཉེན་པོ་སྣང་བ་དགོས་པའི་ཕྱིར་རོ། །རྣམ་པ་གཉིས་ཞེས་བྱ་བ་ནི་རྣམ་པ་གཉིས་ཉིད་དོ། །སྡིག་པ་ཅན་ཞེས་བྱ་བ་ནི་ཉོན་མོངས་པ་ཅན་ནོ། །མི་དགེ་  
བ་ཞེས་བྱ་བ་ནི་འབྲས་བུ་མི་འདོད་པའོ། །ཡང་དག་པར་བླངས་པའི་རྒྱུས་ཞེས་བྱ་བ་ནི་གོམས་པའི་དབང་གིས་སོ། །མྱ་ངན་ཞེས་བྱ་བ་ནི་ཡིད་ཀྱི་ཡོངས་སུ་གདུང་བའོ། །སྒྱིད་ལུག་པ་ཞེས་བྱ་བ་ནི་ལུས་ཀྱིའོ། །སྨྲེ་སྔགས་འདོན་པ་ཞེས་བྱ་བ་ནི་ངག་གི་ཉོན་མོངས་པའོ། །ཀྱེ་མའོ་བཅུད་  
ཅེས་བྱ་བ་ལ་སོགས་པ་ནི་ངོ་མཚར་ཏོ་ཞེས་བྱ་བ་སྟེ། བརྟད་པའི་ཕྱིར་ལན་གཉིས་བཟླས་སོ། །ཞིམ་པ་ཞེས་བྱ་བ་ནི་ཡིད་དུ་འོང་བའོ། །བཟང་པོ་ཞེས་བྱ་བ་ནི་ཁྱད་པར་དུ་འཕགས་པའོ། །ཡི་གེ་ཞེས་བྱ་བ་ནི་ཨ་ལ་སོགས་པ་ཡི་གེའི་སྒྲར་བརྗོད་པ་དག་གོ། །སྦྱོར་བ་ཞེས་བྱ་བ་ནི་ཡི་གེ་  
  
གང་གིས་ཡུལ་དང་དུས་ལ་སོགས་པ་ངེས་པར་མ་ཆད་པའི་དོན་གྱི་བདག་ཉིད་རྗོད་པར་བྱེད་པ་དཔེར་ན་བུམ་པ་ཞེས་བྱ་བ་ལ་སོགས་པར་ཡིག་འབྲུ་སྦྱར་བའོ། །ཚིག་ཅེས་བྱ་བ་ནི་སྦྱར་བ་བསྡུས་པ་དག་ཅེས་བྱ་བའི་ཐ་ཚིག་གོ། །གང་གིས་ཡུལ་དང་དུས་ལ་སོགས་པ་ངེས་  
པར་ཆད་པའི་དོན་གྱི་བདག་ཉིད་གསལ་བར་བྱེད་པ་དཔེར་ན་ལྷས་བྱིན་པ་དཀར་མོ་ཁྲིད་དེ་ཤོག་ཁྱེད་ཀྱི་མཁན་པོ་ལ་འོ་མ་བླུད་དོ་ཞེས་བྱ་བ་ལ་སོགས་པ་ལྟ་བུའོ། །དེའི་ཡི་གེ་འདུས་པ་ནི་སྦྱར་བའོ། །སྦྱར་བ་འདུས་པ་ནི་ཚིག་གོ་ཞེས་གསུངས་སོ། །རྗེས་སུ་ཐ་སྙད་འདོགས་ཤིང་  
ཞེས་བྱ་བ་ནི་རྗེས་སུ་འཇུག་ཅིང་ངོ། །མི་ཤེས་སོ་ཞེས་བྱ་བ་ནི་ཁོང་དུ་མ་ཆུད་པ་སྟེ། བརྡ་ལ་མ་ཞུགས་པའི་ཕྱིར་དེ་མི་ཤེས་སོ། །ས་ཞག་ཅེས་བྱ་བ་ནི་གྱོང་གྲུགས་སུ་གྱུར་པའི་དུམ་བུའོ། །དོང་ཀའི་མེ་ཏོག་ཅེས་བྱ་བ་ནི་སེར་པོའོ། །ཀྱེ་མའོ་ཀྱེ་མའོ་ཞེས་བྱ་བ་ལ་སོགས་པ་ནི་ཡིད་  
ལ་གཅགས་པའོ། །མྱུ་གུའི་ཚལ་ཞེས་བྱ་བ་ནི་མྱུ་གུ་སྟུག་པོར་གནས་པའོ། །ཀ་དམ་བུ་གང་གི་མེ་ཏོག་ཅེས་བྱ་བ་ནི་ཤིང་ཀ་པུ་ཤི་སྟེ་རྨ་མོ་ཁྲི་ཁྲི་མོའི་མེ་ཏོག་ཟེར་རོ། །ཕར་སོང་ཞེས་བྱ་བ་ནི་མདུན་ན་མ་འདུག་ཅིག་ཅེས་ཟེར་བ་སྟེ། མི་ཕྱོགས་པའི་ཚིག་ཡིན་ནོ། །སྨད་པ་ཞེས་བྱ་བ་ནི་དམའ་  
དབབ་པའོ། །རྣོན་པོ་ཞེས་བྱ་བ་ནི་རྩུབ་པོས་སོ། །མ་རྨོས་མ་བཏབ་པ་ཞེས་བྱ་བ་ནི་ཞིང་དུ་རྨོས་པ་དང་ས་བོན་གདབ་པ་ལ་མི་ལྟོས་པ་གང་ཡིན་པའོ། །འབྲས་སཱ་ལུའི་འབྲུ་ཞེས་བྱ་བ་ནི་སཱ་ལུ་གང་གི་འབྲུ་འབྲས་ཐུག་པོ་ཆེ་ཁོ་ན་འབྱུང་བ་ཡིན་གྱི་འབྲས་སོ་བ་ལ་སོགས་པ་མི་འབྱུང་བ་ཞེས་བྱ་བའི་  
ཐ་ཚིག་གོ། །སོ་བ་མེད་པ་ཞེས་བྱ་བ་ནི་འབྲས་ཐུག་པོ་ཆེ་མང་པོ་དག་གི་ནང་ན་སོ་བ་སྦུན་པ་ཅན་གཅིག་ཀྱང་མེད་པ་གང་ཡིན་པའོ། །སྦུན་པ་མེད་པ་ཞེས་བྱ་བ་ནི་སྦུན་པ་དང་བྲལ་བའོ། །དག་པ་ཞེས་བྱ་བ་ནི་དཀར་བའོ། །གཙང་བ་ཞེས་བྱ་བ་ནི་མ་འདྲེས་པ་སྟེ་དྲི་མ་མེད་པ་ཞེས་བྱ་བའི་ཐ་ཚིག་གོ། །  
སོར་བཞི་པ་ཞེས་བྱ་བ་ནི་སྲིད་དེ་ཙམ་ཡོད་པའོ། །ཀུན་ནས་མ་དཀྲིས་པ་ཞེས་བྱ་བ་ནི་རྒྱ་ལ་སོགས་པ་གང་གིས་ཀྱང་མ་དཀྲིས་པ་གང་ཡིན་པའི། །ནུབ་བརྔས་ན་ཞེས་བྱ་བ་ནི་ནུབ་མོ་བཅད་ནའོ། །ནང་ཞེས་བྱ་བ་ནི་ནང་པར་རོ། །རྒྱལ་ཞིང་ཞེས་བྱ་བ་ནི་འབྲས་བུའོ། །ཕྱིར་སྐྱེ་ཞེས་བྱ་བ་ནི་རྩ་བ་ལ་  
  
༄༅། །སོགས་པ་ཡང་སྐྱེ་བའོ། །བརྔས་པ་ཞེས་བྱ་བ་ནི་བཅད་ཅིང་བྲེགས་པའོ། །དབང་པོ་ཐ་དད་པ་ཞེས་བྱ་བ་ནི་གཅིན་འབྱུང་བའི་ཕྱིར་ལུས་དབང་པོ་དང་བཅས་པ་ལ་བུ་གུ་རྣམ་གཉིས་དོད་པའོ། །མིག་གིས་མིག་ལ་བརྟེན་ཏེ་ཞེས་བྱ་བ་ནི་མིག་གིས་མིག་ལ་བརྟེན་ཏེ་ལྟ་བ་ཡིན་  
གྱི༑ གློ་བུར་དུ་ལྟ་བ་ཙམ་མ་ཡིན་ནོ་ཞེས་བྱ་བའི་ཐ་ཚིག་གོ། །ཀུན་དུ་ཆགས་ཞེས་བྱ་བ་ནི་ཀུན་ནས་དཀྲིས་པར་གྱུར་པའོ། །དྲལ་ཞེས་བྱ་བ་ནི་འདོད་ཆགས་ཀྱིས་ངོ་ཚ་ཤེས་པ་དྲལ་ཅིང་ཕམ་པར་མ་བྱས་པ་སྟེ། ངོ་ཚ་མེད་པར་གྱུར་ཅེས་བྱ་བའི་ཐ་ཚིག་གོ། །ལོག་པར་ཞུགས་ཞེས་བྱ་བ་ནི་མི་ཚངས་  
པར་སྤྱོད་པའོ། །སས་ཞེས་བྱ་བ་ནི་རྡུལ་གྱིས་སོ། །བོང་པ་ཞེས་བྱ་བ་ནི་ས་མཁྲེགས་པའོ། །གསེག་མ་ཞེས་བྱ་བ་ནི་རྡོ་ལ་སོགས་པའི་ཆ་ཤས་ཀྱིས་སོ། །གྱོ་དུམ་ཞེས་བྱ་བ་ནི་གྱོ་མོའི་དུམ་བུའོ། །ངན་པ་ཞེས་བྱ་བ་ནི་སྨད་པའོ། །གྲོང་བ་ཞེས་བྱ་བ་ནི་བླུན་པའོ། །བྱ་བ་མ་ཡིན་པ་བྱེད་པ་  
ཞེས་བྱ་བ་ནི་སྡིག་པ་བྱེད་པའོ། །ཆོས་མ་ཡིན་པར་གྲགས་པ་ཞེས་བྱ་བ་ནི་སྡིག་པ་ཞེས་བྱ་བར་གྲགས་པའོ། །འདུལ་བ་མ་ཡིན་པར་གྲགས་པ་ཞེས་བྱ་བ་ནི་ཆོ་ག་མ་ཡིན་པ་ཞེས་བྱ་བར་གྲགས་པའོ། །སྨད་པར་བྱ་ཞེས་བྱ་བ་ནི་བཤུང་བར་བྱ་བའོ། །བསྟོད་པར་བྱ་ཞེས་བྱ་བ་ནི་བསྔགས་  
པར་བྱ་བའོ། །ཉི་མ་གཅིག་ལ་སོགས་པ་ནི་ཚིག་ཐ་དད་པ་ཡིན་ཏེ། ཁ་ཅིག་ཉི་མ་གཅིག་སྤོང་བར་བྱེད་ཁ་ཅིག་ཉི་མ་བདུན་གྱི་བར་དུ་སྤོང་བར་བྱེད་པའི་ཕྱིར་རོ། །སྤོང་བར་བྱེད་ཅེས་བྱ་བ་ནི་གཏོང་བར་བྱེད་པའོ། །གང་གི་ཕྱིར་ཞེས་བྱ་བ་ནི་རྒྱུའི་ཚིག་ཡིན་ནོ། །ཤིན་ཏུ་ཞེས་བྱ་བ་ནི་མངོན་པར་  
ཞེན་པ་དང་བཅས་པའོ། །ལྟུང་བ་བྱེད་པ་ཞེས་བྱ་བ་ནི་འདུག་པར་བྱེད་པས་སོ། །བརྟུལ་ཞུགས་ལ་ཞེས་བྱ་བ་ནི་ངེས་པ་ལའོ། །ཞུགས་པ་ཞེས་བྱ་བ་ནི་ཁས་བླངས་བ་ལའོ། །མིང་ཞེས་བྱ་བ་ནི་མིང་དུ་གདགས་པའོ། །བྱུང་ངོ་ཞེས་བྱ་བ་ནི་བྱུང་བར་གྱུར་པའོ། །ཁྱིམ་གྱི་ལས་ཀྱི་མཐའ་  
དག་ཅེས་བྱ་བ་ནི་ཁང་ཁྱིམ་གྱི་ལས་དག་གོ། །དང་པོ་ཞེས་བྱ་བ་ནི་ཐོག་མའོ། །རྩོམ་ལ་ཞེས་བྱ་བ་ནི་གཙོ་བོ་སྟེ། ཐོག་མ་རྩོམ་པ་ཞེས་བྱ་བའི་ཐ་ཚིག་གོ། །ཆོས་ནི་འདི་ཡིན་ཏེ་ཞེས་བྱ་བ་ནི་ཁྱིམ་གྱི་ལས་ཀྱི་མཐའ་བསྟན་མ་ཐག་པ་སྟེ། ངོ་ཚ་ཤེས་པའི་རྒྱུའི་མཚན་ཉིད་དོ། །རྒྱལ་བ་དབང་པོ་  
  
།ཆོས་ཞེས་བྱ་བ་ནི་ངོ་ཚ་ཤེས་པ་སྟེ། དགེ་བ་ས་མང་པོ་པ་ཡིན་པའི་ཕྱིར་རོ། །མཆོག་ཅེས་བྱ་བ་ནི་དངོས་སོ། །དགེ་སློང་དག་དེ་ལ་ཞེས་བྱ་བ་ལ་སོགས་པ་ནི་སྐབས་ཀྱི་མཇུག་བསྡུ་བའི་ཕྱིར་རོ། །དེའི་ཚེ་ཞེས་བྱ་བ་ནི་བསྐལ་པའི་  
དང་པོ་ཡིན་པས་ཡུན་རིང་བའོ། །དེའི་དུས་ཞེས་བྱ་བ་ནི་ལས་ཀྱི་དུས་མ་ཡིན་པས་ཡུན་ཐུང་ངོ། །ཡང་ན་དེའི་ཚེ་ཞེས་བྱ་བ་ནི་རྒྱུའི་རྒྱུ་ཡིན་ནོ། །དུས་ཞེས་བྱ་བ་ནི་ཉེ་བའི་རྒྱུ་ཡིན་ནོ། །དགེ་སློང་དག་དེ་ལྟ་བས་ན་ཞེས་བྱ་བ་ནི་མཇུག་བསྡུ་བའི་རྒྱུའི་ཚིག་ཡིན་ནོ། །ན་ཞེས་བྱ་བ་ནི་སྒྲ་ནི་ཡང་ཞེས་  
བྱ་བའི་དོན་ཏོ། །ཁྱོད་ཀྱིས་ཞེས་བྱ་བ་ནི་ཁྱེད་ཅག་གིས་སོ། །བསླབ་པར་བྱའོ་ཞེས་བྱ་བ་ནི་བརྩོན་པར་བྱ་བ་རྗེས་སུ་བསྒྲུབ་པར་བྱ་བའི་ཐ་ཚིག་གོ། །འདུལ་བ་རྣམ་པར་འབྱེད་པའི་ཚིག་རྣམ་པར་བཤད་པ་སློབ་དཔོན་དུལ་བའི་ལྷས་ཉེ་བར་སྦྱར་བ་ལས་ཕམ་པར་འགྱུར་བ་དང་པོའི་མི་  
ཚངས་པར་སྤྱོད་པའི་ཚིག་རྣམ་པར་བཤད་པ་རྫོགས་སོ།། །།སྔོན་རྫ་མཁན་ཞེས་བྱ་བ་ནི་བྱེ་བྲག་སྟེ། ནོར་ཅན་དག་ནི་མང་བའི་ཕྱིར་རོ། །སྤྱོད་ཡུལ་དུ་ཞེས་བྱ་བ་ནི་བསླབ་པའི་ཡུལ་གྱི་སྤྱོད་ཡུལ་དུའོ། །ཞུགས་པ་ཞེས་བྱ་བ་ནི་སོང་བའོ། །ལམ་གྱིས་འཚོ་བ་དག་ཅེས་བྱ་  
བ་ནི་གང་དག་ལམ་ལ་བརྟེན་ཏེ་འཚོ་བར་བྱེད་པ་དག་གོ། །ལམ་གོལ་བས་འཚོ་བ་དག་ཀྱང་དེ་བཞིན་ནོ། །བཅོམ་ཞིང་ཞེས་བྱ་བ་ནི་གཏིབ་ཅིང་ངོ། །རྣམ་པར་དཀྲུགས་ཏེ་ཞེས་བྱ་བ་ནི་ཕྱུང་སྟེའོ། །བྱེད་དོ་ཞེས་བྱ་བ་ནི་ཡང་བྱེད་པའོ། །ཀྱེ་མའོ་ཞེས་བྱ་བ་ནི་ཡི་ཆད་པའི་ཚིག་གོ། །སྡུག་  
བསྔལ་ཞེས་བྱ་བ་ནི་ཉམ་ང་བའོ། །མི་ཟད་ཅེས་བྱ་བ་ནི་ཆེས་ཉམ་ང་བའོ། །ཕའི་ཞེས་བྱ་བ་ནི་ཕའི་རྒྱུད་ལས་བྱུང་བའོ། །བཟོའི་གནས་ཞེས་བྱ་བ་ནི་ལས་ལ་མཁས་པ་ནི་བཟོ་སྟེ་དེའི་གནས་ནི་ཡུལ་ལོ། །ལས་ཀྱི་གནས་ཞེས་བྱ་བ་ནི་བྱི་དོར་གྱི་ལས་རྗེས་སུ་བསྒྲུབ་པ་ནི་ལས་ཏེ། །དེའི་  
གནས་ནི་ཡུལ་ལོ། །ཡང་ན་བཟོའི་གནས་ཞེས་བྱ་བ་ནི་ནོར་གྱི་དོན་དུ་མ་གྲུབ་པའི་ལས་ཏེ། དེའི་གནས་ནི་གླིང་བུ་བུད་པ་ལ་སོགས་པའི་ཡུལ་ལོ། །ལས་ཀྱི་གནས་ཞེས་བྱ་བ་ནི་ནོར་དང་རྩེད་མོ་ལ་སོགས་པའི་དོན་དུ་མགུ་བར་བྱ་བའི་འབྲས་བུ་མེད་པ་རྩོལ་བའི་ལས་ཏེ། དེའི་གནས་  
  
༄༅། །ནི་ཞིང་དང་ཚོང་ལ་སོགས་པའི་ཡུལ་ལོ། །མཁས་ཀྱིས་ཞེས་བྱ་བ་ནི་ཤེས་ཀྱིས་ཞེས་བྱ་བའི་ཐ་ཚིག་གོ། །ལུས་ཀྱིས་ཞེས་བྱ་བ་ནི་ལག་པ་ལ་སོགས་པ་སྟེ། སྦྱང་བ་ལ་སོགས་པ་མེད་པའི་ཕྱིར་རོ། །སྤངས་ཏེ་ཞེས་བྱ་བ་ནི་གཤེར་བར་བྱས་ཏེའོ། །གཞིའི་རྨོང་  
ཞེས་བྱ་བ་ནི་གཅལ་ལོ། །ཐོག་ཅེས་བྱ་བ་ནི་སྟེང་གིས་སོ། །དགབ་པ་ཞེས་བྱ་བ་ནི་ཆར་དགབ་པོ། །སྟེང་རིམ་ཞེས་བྱ་བ་ནི་སྟེང་གི་ཆ་ཆར་ཁབ་དང་ལྷན་ཅིག་པའོ། །ཆོས་གོས་ཀྱི་གདང་ཁུང་ཞེས་བྱ་བ་ནི་ཆོས་གོས་ཀྱི་གདང་གཞུག་པའི་སྦུབས་སོ། །ཨན་ཁྲིའུ་ཞེས་བྱ་བ་ནི་གླེགས་  
བམ་གྱི་གཞིའོ། །ཁ་དོག་ཅེས་བྱ་བ་ནི་འཇིམ་པའི་ཁ་དོག་ཅན་ནོ། །སྐུད་པ་ཞེས་བྱ་བ་ནི་ཉུག་པའོ། །བཅེར་ཞེས་བྱ་བ་ནི་གཅིག་ཏུ་སྤུངས་ཏེའོ། །ཚོས་པ་ཞེས་བྱ་བ་ནི་ཕྱི་རིམ་མོ། །ཤིན་ཏུ་ཚོས་པ་ཞེས་བྱ་བ་ནི་ནང་རིམ་མོ། །གྲུབ་པ་ཞེས་བྱ་བ་ནི་གྲུགས་པ་ལ་སོགས་པའི་སྐྱོན་ཆེན་  
པོ་མེད་པའི་ཕྱིར་རོ། །མཆོག་ཏུ་གྲུབ་པ་ཞེས་བྱ་བ་ནི་སེར་ག་ལ་སོགས་པ་ཆུང་ངུ་ཡང་མེད་པའི་ཕྱིར་རོ། །དམར་བ་ཞེས་བྱ་བ་ནི་མདོག་དམར་བ་ཤས་ཆེ་བའི་ཕྱིར་རོ། །མདོག་དམར་བ་ཞེས་བྱ་བ་ནི་བར་སྐབས་ན་ནག་པོ་ལ་སོགས་པའི་མདོག་ཀྱང་མེད་པའི་ཕྱིར་རོ། །འོད་དམར་པོ་ཞེས་  
བྱ་བ་ནི་གསལ་བས་འོད་འབྱུང་བ་ཡང་དམར་བ་ཡིན་ནོ། །དུས་སྟོན་བྱའོ་ཞེས་བྱ་བ་ནི་དུས་སྟོན་གྱི་ཉི་མ་རྣམ་པར་གཞག་པར་བྱའོ། །ཉེ་འཁོར་བ་དག་ལ་ཞེས་བྱ་བ་ནི་ཉེ་འཁོར་ན་གནས་པ་དག་ལའོ། །གསོན་ཞིང་ཞེས་བྱ་བ་ནི་མྱ་ངན་ལས་འདས་ཤིང་ངོ། །བཞུགས་ཏེ་ཞེས་བྱ་བ་  
ནི་གཞན་དུ་མ་བཞུད་དེའོ། །འཚོ་ཞིང་ཞེས་བྱ་བ་ནི་ཉིད་ཀྱི་མཐུས་སྐུ་ཕྲིན་ལས་སུ་རུང་ཞིང་ངོ། །གཞེས་པ་ཞེས་བྱ་བ་ནི་སྨན་གྱི་མཐུས་སྐུ་ཕྲིན་ལས་སུ་རུང་བའོ། །གདུལ་བར་གྱུར་པའི་དབང་གིས་ཞེས་བྱ་བ་ནི་གདུལ་བར་བྱ་བ་ནི་གདུལ་བའོ། །དེ་དག་ཏུ་སྐྱེས་པ་ནི་གདུལ་བར་གྱུར་  
པའོ༑ །དེའི་དོན་ནི་གདུལ་བར་གྱུར་པའི་དབང་སྟེ། གདུལ་བར་གྱུར་པའི་དབང་དེས་སོ། །དུས་དང་དུས་སུ་ཞེས་བྱ་བ་ནི་དུས་དང་པོ་དང་ལྷན་ཅིག་པའི་དུས་ཕྱི་མར་གང་དུ་རྒྱུ་བ་སྟེ། བྱ་བའི་བྱེ་བྲག་ཡིན་ནོ། །ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་ཞེས་བྱ་བ་ནི་དེའི་སྤྱན་སྔ་ན་འདུག་  
  
།དེ་བཞིན་གཤེགས་པ་ཞེས་བྱ་བ་ནི་དངོས་པོ་ཐམས་ཅད་ཇི་ལྟ་བ་དེ་བཞིན་དུ་གང་ལ་འོང་ཞིང་མཁྱེན་པ་སྟེ། གཞན་དུ་མི་གསུང་ཞེས་བྱ་བའི་ཐ་ཚིག་གོ། །ལྡེ་མིག་ཀྱོག་པོ་ཞེས་བྱ་བ་ནི་  
གཏན་པ་དབྱེ་བའི་ལྕགས་བུ་དགུ་པོ་སྟེ། རང་དང་གཞན་གྱི་གནས་དག་ཏུ་དགོས་པའི་ཕྱིར་དེ་ཐོགས་སོ། །ཀུན་དགའི་ར་བ་ནས་ཀུན་དགའི་ར་བར་ཞེས་བྱ་བ་ནི་ཀུན་དགའི་ར་བ་ཞེས་བྱ་བ་ནི་གཙུག་ལག་ཁང་འཁོར་དང་བཅས་པ་དེ་དང་འབྲེལ་པའི་ཀུན་དགའ་ར་བ་གཞན་དེ་ན་ཡོད་  
པས་དེ་ནས་དེར་ཞེས་སྨོས་ཏེ་བྱ་བའི་བྱེ་བྲག་ཡིན་ནོ། །ལྷག་མ་རྣམས་ལ་ཡང་དེ་བཞིན་དུ་ཤེས་པར་བྱའོ། །གཙུག་ལག་ཁང་ཞེས་བྱ་བ་ནི་ཁྱམས་བཞི་པའམ་ཁྱམས་གསུམ་པའོ། །ཁང་ཁྱིམ་ཞེས་བྱ་བ་ནི་ཁང་པ་ལ་སོགས་པའི་གནས་སོ། །གོལ་བར་འགྲོ་ཞིང་ཞེས་བྱ་བ་ནི་  
ལམ་ལས་གྱུ་ཞིང་དགོན་པའི་ཕྱོགས་དག་ཏུ་འགྲོ་བའོ། །དྲང་པོར་འགྲོ་བ་ཞེས་བྱ་བ་ནི་ལམ་དྲང་པོར་འགྲོ་བ་ནའོ། །མཐར་གྱིས་གཙུག་ལག་ཁང་རྒྱུ་ཞིང་གཤེགས་པ་ན་ཞེས་བྱ་བ་ནི་མཐར་གྱིས་ཞར་ལ་མཛེས་ཞེས་འཇིག་རྟེན་ལ་བསྟན་པའི་ཕྱིར་རོ། །གཞི་འདི་ཞེས་བྱ་བ་ནི་རྒྱུ་འདིས་  
སོ༑ །མུ་སྟེགས་ཅན་དག་ཞེས་བྱ་བ་ནི་གཞན་རབ་ཏུ་བྱུང་བ་དག་གོ། །དགེ་སྦྱོང་ཞེས་བྱ་བ་ནི་སྡོམ་བརྩོན་ནོ། །གཽ་ཏ་མ་ཞེས་བྱ་བ་ནི་དྲང་སྲོང་གཽ་ཏ་མའི་རིགས་ལས་བྱུང་བའོ། །ཐག་པའི་གནས་ལྟ་བུའི་ཆོས་ཁ་ཅིག་ཅེས་པ་ནི་ཉེས་པ་ཁ་ཅིག་སྟེ། ཁྱིམ་བྱེད་ཅེས་བྱ་བའི་  
ཐ་ཚིག་གོ། །ཁ་ཟེར་བ་ཞེས་བྱ་བ་ནི་སྐུར་པ་འདེབས་པར་རོ། །འགྱུར་གྱི་ཞེས་བྱ་བ་ནི་འབྱུང་བར་འགྱུར་གྱི་ཞེས་བྱ་བའོ། །ཤིག་ཤིག་ཅེས་བྱ་བ་ནི་གནས་གཞན་དུ་གྱུར་ཅིག་པའོ། །ཆོས་ཀྱི་རྗེ་ཆོས་ཀྱི་རྗེས་ཞེས་བྱ་བ་ནི་བསྟན་པའི་ཆོས་ཀྱི་རྗེ་ནི་གསུང་བའི་ཕྱིར་རོ། །འབྲས་བུའི་ཆོས་  
ཀྱི་རྗེ་ནི་ཉེ་བར་སྟོན་པའི་ཕྱིར་རོ། །དོན་དམ་པའི་ཆོས་ཀྱི་རྗེ་ནི་གསལ་བར་མཛད་པའི་ཕྱིར་རོ། །བདེ་བར་གཤེགས་པ་ཞེས་བྱ་བ་ནི་མཛེས་པ་ཉིད་དམ་ཡང་ཕྱིར་མི་ལྡོག་པ་ཉིད་དམ་བགྲོད་པ་མ་ལུས་པའི་ཕྱིར་ཏེ། གཟུགས་མཛེས་པ་དང་རིམས་ནད་ཤིན་ཏུ་བྱང་བ་དང་བུམ་པ་གང་བ་ལྟ་བུའོ།།  
  
༄༅། །ཆོས་ཀྱི་རྗེ་ཞེས་ལན་གཉིས་སུ་བཟླས་པ་ནི་གུས་པ་བསྐྱེད་པའི་ཕྱིར་རོ། །བཤིག་པ་ལེགས་སོ་ཞེས་བྱ་བ་ནི་གནོད་པ་མེད་དོ་ཞེས་བྱ་བའོ།། །།བམ་པོ་བཞི་པ། ཤིང་སྲུང་བའི་མི་སྣ་ཆེན་པོ་ལ་གཏོགས་པ་ཞེས་བྱ་བ་ནི་ཤིང་དག་སྲུང་སྦེད་པའི་མི་སྣ་  
ཆེན་པོ་ལ་གཏོགས་པ་དཔོན་པོ་གང་ཡིན་པའོ། །གཏམ་འདྲེས་པ་ཞེས་བྱ་བ་ནི་ཆུར་ཤོག་འོངས་པ་ལེགས་སོ་ཞེས་བྱ་བ་ལ་སོགས་པའི་གཏམ་འདྲེས་པ་བྱས་པའི་ཕྱིར་རོ། །ཕེབས་པར་སྨྲ་བ་ཞེས་བྱ་བ་ནི་ཡིད་གཅུགས་པ་སྟེ། ཕེབས་པར་སྨྲ་བ་བྱས་པའི་ཕྱིར་རོ། །སྨོས་འགྲིན་  
ཞེས་བྱ་བ་ནི་ངོ་ཤེས་པ་སྟེ་མིང་དང་རུས་ལ་སོགས་པ་གཟུང་བར་བྱ་བའི་ཕྱིར་རོ། །འགྲོགས་བཤེས་ཞེས་བྱ་བ་ནི་དེ་ལ་ཤེས་པ་སྐྱེས་པའི་ཕྱིར་རོ། །ལུས་འཕགས་མོའི་བུ་ཞེས་བྱ་བ་ནི་སྐྱེས་པའི་བཙུན་མོ་ལུས་འཕགས་མ་ཞེས་བྱ་བའི་བུ་ཡིན་པའི་ཕྱིར་རོ། །མ་ག་དྷཱར་བྱུང་བ་  
ཞེས་བྱ་བ་ནི་ཡུལ་མ་ག་དྷཱ་དག་ཏུ་སྐྱེས་པའོ། །མ་སྐྱེས་དགྲ་ཞེས་བྱ་བ་ནི་མིང་སྟེ་མངལ་ན་གནས་པ་ཉིད་ཀྱིས་ཕ་ལ་དགྲ་ཉིད་བྱེད་པའི་ཕྱིར་རོ། །ཅི་བདེར་ཞེས་བྱ་བ་ནི་ཅི་འདོད་པར་རོ། །རལ་པ་ཞེས་བྱ་བ་ནི་རྡིབ་པའོ། །འདྲུམས་པ་ཞེས་བྱ་བ་ནི་གས་པའོ། །བཅོས་པ་ཞེས་བྱ་བ་ནི་གསོས་  
པའོ༑ །འབྲེལ་པའི་དོན་དུ་ཞེས་བྱ་བ་ནི་འབྲེལ་པའི་དུས་ན་དགོས་པའོ། །སྦས་པ་ཞེས་བྱ་བ་ནི་དབེན་པའི་ཕྱོགས་སུ་བཞག་པའོ། །ཤིན་ཏུ་སྦས་པ་ཞེས་བྱ་བ་ནི་དོན་མེད་པར་མི་དགོད་པར་བྱས་པའོ། །ཤིན་ཏུ་བསྲུངས་པ་ཞེས་བྱ་བ་ནི་གྲོང་ཁྱེར་གསོ་བ་ལ་སོགས་པའི་དོན་དུ་ཡང་མི་  
དགོད་པར་བྱས་པའོ། །ཡང་ན་བསྲུངས་པ་ཞེས་བྱ་བ་ནི་ཚལ་ཟ་དག་གིས་བཟློག་པའོ། །ཤིན་ཏུ་བསྲུངས་པ་ཞེས་བྱ་བ་ནི་རྒྱལ་པོ་རང་ཉིད་ཀྱིས་བཟློག་པའོ། །སྟེར་བར་སླ་བ་མ་ཡིན་པ་ཞེས་བྱ་བ་ནི་སྦྱིན་པའི་འོས་སུ་བདེ་བླག་ཏུ་མི་བྱེད་པ་གང་ཡིན་པའོ། །ཕྱུང་སྟེ་ཞེས་བྱ་བ་ནི་ཁྲོད་ནས་  
ཕྱུང་སྟེའོ། །བཅད་ཅིང་ཞེས་བྱ་བ་ནི་ཐད་ཀར་བཅད་ཅིང་ངོ། །གཤེགས་ནས་ཞེས་བྱ་བ་ནི་ཆུ་ཚལ་དུ་གཤེགས་པའོ། །འདྲེན་པར་བྱེད་དོ་ཞེས་བྱ་བ་ནི་ཁྱེར་བར་བྱེད་པའོ། །མཁར་གྱི་ཕྱི་ལམ་ཞེས་བྱ་བ་ནི་ཁོར་ཁོར་ཡུག་ཏུ་རྗེས་སུ་འགྲོ་བར་བྱ་བའི་ཕྱིར་ར་བའི་དྲུང་ཐོག་དག་ཏུ་ལམ་  
  
།ཉུལ་བ་ཞེས་བྱ་བ་ནི་རྗེས་སུ་འགྲོ་བ་སྟེ། ཐོང་མི་པ་ཞེས་བྱ་བ་ནི་གསོད་པར་འདོད་པའོ། །ཆོམ་རྐུན་པ་ཞེས་བྱ་བ་ནི་ལོངས་སྤྱོད་འཕྲོག་པའོ། །དགྲ་བོ་ཞེས་བྱ་བ་ནི་འཁོན་གྱི་ཤ་གླན་པར་འདོད་པའི་དགྲའོ། །འཇིགས་པ་ཞེས་བྱ་བ་ནི་སེམས་  
འཕར་བའོ། །སྡངས་པ་ཞེས་བྱ་བ་ནི་ཕྱོགས་བསླད་པའམ་འདར་བའོ། །སྤུ་ཟིང་ཞེས་བྱེད་པ་ཞེས་བྱ་བ་ནི་སྤུ་གྱེན་དུ་འགྲེང་བར་གྱུར་པའོ། །དེ་སྐད་མཆིའོ་ཞེས་བྱ་བ་ནི་བདག་གིས་ཇི་སྐད་བརྗོད་པ་དེ་སྐད་མཆིའོ་ཞེས་བྱའོ། །འཕགས་སོ་ཞེས་བྱ་བ་ནི་བསྐྱོད་པའོ། །བསྡད་དོ་ཞེས་  
བྱ་བ་ནི་འཁོད་པའོ། །མ་སྦྲན་པ་ཞེས་བྱ་བ་ནི་མ་བོས་པའོ། །ཨ་རོག་གྱ་ཞེས་བྱས་ཏེ་ཞེས་བྱ་བ་ནི་ནད་མེད་པར་གྱུར་ཅིག་ཅེས་བྱ་བའི་ཤིས་པ་བརྗོད་དེའོ། །བླང་དུ་ཞེས་བྱ་བ་ནི་བདག་གིར་བྱ་བར་རོ། །རྒྱལ་སྲིད་ཀྱི་དབང་ཕྱུག་ཅེས་བྱ་བ་ནི་རྒྱལ་སྲིད་ཀྱི་མཚན་ཉིད་ཀྱི་དབང་ཕྱུག་སྟེ། ནོར་དང་  
བཅས་པ་ཉིད་དོ། །མངའ་བདག་ཏུ་ཞེས་བྱ་བ་ནི་རང་དབང་ཅན་ཉིད་དུའོ། །མངའ་བ་ཞེས་བྱ་བར་གྱུར་ནས་ཞེས་བྱ་བ་ནི་དབང་བསྐུར་བར་གྱུར་ནས་ཏེ་རབ་ཏུ་བཞག་ནས་སོ། །མངའ་རིས་ཞེས་བྱ་བ་ནི་ཕེབས་པ་ན་སྟེ། ཡུལ་འཁོར་ནའོ་ཞེས་བྱ་བའི་ཐ་ཚིག་གོ། །དགེ་སྦྱོང་ཞེས་བྱ་བ་ནི་  
རབ་ཏུ་བྱུང་བའོ། །བྲམ་ཟེ་ཞེས་བྱ་བ་ནི་རིགས་ལ་གནས་པའོ། །རང་བཞིན་བཟང་པོར་གྲགས་པ་ཞེས་བྱ་བ་ནི་སྐྱེས་བུ་དམ་པ་ཉིད་དུ་གྲགས་པའོ། །དེང་ཕྱིན་ཆད་ཅེས་བྱ་བ་ནི་དེ་ནས་སོ། །ཁྱུ་མཆོག་གི་བཀའ་ཞེས་བྱ་བ་ནི་ཁྱུ་མཆོག་དང་འདྲ་བའི་བཀའ་སྟེ། འཇིགས་པ་མེད་  
པའི་ཚིག་ཅེས་བྱ་བའི་ཐ་ཚིག་གོ། །རྒྱ་ཆེན་པོ་ཞེས་བྱ་བ་ནི་ཡུལ་ཡངས་པའོ། །གཅིག་ཏུ་དང་དུ་བཞེས་ཤིག་ཅེས་བྱ་བ་ནི་ཅི་བདེར་སྤྱོད་ཅིག་ཅེས་བྱ་བ་ལ་གཅིག་ཏུ་ངེས་པར་བརྟེན་ཅིང་ངོ། །འཁོར་གྱི་ནང་དུ་ཞེས་བྱ་བ་ནི་རྒྱལ་བའི་ཚིག་གི་ནང་དུའོ། །ཡང་དག་པར་ཞེས་བྱ་བ་ནི་  
རིགས་པར་རོ། །སེང་གེའི་སྒྲ་བསྒྲགས་པ་ཞེས་བྱ་བ་ནི་མི་འཇིགས་པར་སྒྲ་བསྒྲགས་པའོ། །ཡོངས་སུ་མ་བཟུང་བ་ལ་ཞེས་བྱ་བ་ནི་བདག་གིར་མ་བྱས་པ་ལའོ། །བསམས་ཏེ་ཞེས་བྱ་བ་ནི་དགོངས་ཏེའོ་ལྷ་རེ་ཞིག་ཡོངས་སུ་མ་བཟུང་བ་གང་ལགས་པ་དེ་ལ་ལྷ་ཅི་ཞིག་བགྱིར་མཆིས་  
  
༄༅། །ཞེས་བྱ་བས་ནི་ཡོངས་སུ་མ་བཟུང་བ་ལ་བདག་ཉིད་ལ་ཡང་ཉེས་པ་མེད་པའི་ཕྱིར་དང། རྗེས་སུ་གནང་བ་ཡང་མི་རིགས་པའི་ཕྱིར་ཅི་བདེར་སྤྱོད་ཅིག་ཅེས་བྱ་བ་དོན་མེད་པ་ཡིན་ནོ་ཞེས་གོ་བར་བྱེད་པའོ། །འཕྲལ་རྩེ་གསུམ་ཞེས་བྱ་བ་ནི་མདུང་རྩེ་གསུམ་པ་དང་  
འདྲ་བའི་ཡན་ལག་གསུམ་པའོ། །ཁྲོ་གཉེར་ཞེས་བྱ་བ་ནི་སྨིན་མ་འགྱུར་བའོ། །བཞིན་འགྱུར་ཞེས་བྱ་བ་ནི་ཉམས་པ་སྟེ། རང་གི་རང་བཞིན་ལས་ཉམས་པའོ། །མིག་བགྲད་དེ་ཞེས་བྱ་བ་ནི་གདངས་ཏེའོ། །ལག་མཐིལ་གཉིས་འདྲིལ་ཞིང་ཞེས་བྱ་བ་ནི་གཅིག་ལ་གཅིག་དྲུད་ཅིང་ངོ། །གཏུམ་  
པ་ཞེས་བྱ་བ་ནི་འཁྲུག་པའོ། །བརྟུན་ངས་པ་ཞེས་བྱ་བ་བརྟད་སྐྱེན་པ་སྟེ། རྩོལ་བ་ལ་གཞོལ་བ་ཞེས་བྱ་བའི་ཐ་ཚིག་གོ། །དྲག་ཤུལ་ཆེ་བ་ཞེས་བྱ་བ་ནི་ཞེ་གནག་པ་ལ་མངོན་པར་ཞེན་པ་ཞེས་བྱ་བའི་ཐ་ཚིག་གོ། །ཚམ་ཚོམ་མེད་པ་ཞེས་བྱ་བ་ནི་རྟོག་པ་སྔོན་དུ་མི་གཏོང་བར་བྱེད་པ་ཞེས་བྱ་བའི་  
ཐ་ཚིག་གོ། །ཚིག་སྙིང་པོ་མེད་པ་ཞེས་བྱ་བ་ནི་འབྲས་བུ་མེད་པ་སྟེ། གསད་པའི་རིགས་ལ་ཁྱོད་ཅེས་སྨྲས་ལ་མ་བསད་པར་བཏང་བའི་ཕྱིར་རོ། །སྤྱོས་ཏེ་ཞེས་བྱ་བ་ནི་བསྡིགས་ཏེའོ། །སྐད་པོ་ཆེའི་སྐད་ཕྱུང་ཞིང་ཞེས་བྱ་བ་ནི་སྐད་ཆེན་པོར་སྨྲས་པ་ནི་སྐད་ཆེན་པོ་སྟེ། སྐད་ཆེན་པོའི་  
སྐད་དེ་ཕྱུང་ཞིང་ངོ། །སྒྲ་མཐོན་པོ་ཞེས་བྱ་བ་ནི་སྒྲའི་གསང་མཐོ་བའོ། །སྒྲ་ཆེན་པོ་ཞེས་བྱ་བ་ནི་ཀླག་ཅོར་གྱི་སྒྲ་སྟེ། སྔ་མ་ནི་རྒྱུའི་ཚིག་ཡིན་ལ་ཕྱི་མ་ནི་འབྲས་བུའི་ཚིག་ཡིན་ནོ། །ཡང་ན་སྐད་ཆེན་པོའི་སྐད་ཕྱུང་ཞེས་བྱ་བ་ནི་རངས་པའི་ཚིག་གི་སྐད་པོ་ཆེ་ཞེས་བྱ་བ་སྟེ། དེའི་སྐད་བྱུང་བ་ནི་སྐད་  
པོ་ཆེའི་སྐད་ཕྱུང་ཞིང་ངོ། །སྒྲ་མཐོན་པོའི་ཞེས་བྱ་བ་ནི་སྐད་མཐོན་པོའོ། །སྒྲ་ཆེན་པོ་ཞེས་བྱ་བ་ནི་ཀླག་ཅོར་གྱི་སྒྲའོ་གྱོད་ཅེས་བྱ་བ་ནི་ཡན་ལག་བཅད་པའོ། །སྲོག་དང་བྲལ་བ་ཞེས་བྱ་བ་ནི་བསད་པའོ། །ལམ་པོ་ཆེ་ཞེས་བྱ་བ་ནི་ཤིན་རྟའི་ལམ་མོ། །སྲང་ཞེས་བྱ་བ་ནི་ལམ་དོགས་  
པའམ་ཚོང་ཁང་གི་བར་རོ། །བཞི་མདོ་ཞེས་བྱ་བ་ནི་ལམ་གྱི་བཞི་མདོའོ། །སུམ་མདོ་ཞེས་བྱ་བ་ནི་ལམ་གྱི་སུམ་མདོའོ། །བཀའ་འདོགས་པའི་གནས་ཞེས་བྱ་བ་ནི་སྒྲོགས་པའི་གནས་སོ། །གྲོང་རྡལ་བ་དག་ཅེས་བྱ་བ་ནི་གྲོང་ཁྱེར་ན་གནས་པ་དག་གོ། །ཡུལ་མི་དག་ཅེས་བྱ་བ་ནི་ཡུལ་ན་  
  
།ནོར་ཅན་དག་ཅེས་བྱ་བ་ནི་ཚོང་པ་དག་གོ། །ཚོང་དཔོན་དག་ཅེས་བྱ་བ་ནི་ཚོང་བའི་གཙོ་བོ་དག་གོ། །མ་ཤ་ཀ་ལྔ་ཞེས་བྱ་བ་ནི་པ་ཎ་འགྲོན་བུ་བརྒྱད་ཅུའི་རིན་གྱི་ཚད་ལྔའོ། །མ་ཤ་ཀ་ལྔ་ལས་ལྷག་པས་ཞེས་བྱ་བ་ནི་པ་ཎ་ལྔ་ལས་ལྷག་པས་སོས། །བདག་དང་བཟོད་ཅེས་  
བྱ་བ་ནི་བདག་དེའོ། །མ་བྱིན་པ་གང་ཡིན་པ་དེ་རྐུ་བའི་གྲངས་སུ་གཏོགས་པ་ཡང་ཡིན་ནོ་ཞེས་བྱ་བ་ནི་མ་བྱིན་པ་ནི་རྐུ་བ་གྲངས་སུ་ཆུད་པ་ཡིན་པའི་ཕྱིར་རོ། །དེ་ཡང་རྐུབ་བདག་གིར་བྱེད་པའི་མཚན་ཉིད་ནི་རྐུ་སེམས་ཡིན་པར་བསྟན་པའི་སར་སྨོས་པར་ཤེས་པར་བྱའོ། །འདི་ལྟ་སྟེ་ཞེས་བྱ་བ་ནི་ཉེ་  
བར་བསྟན་པའི་ཕྱིར་རོ། །རྒྱལ་སྲིད་ལ་དབང་བསྐུར་བ་ཞེས་བྱ་བ་ནི་རྒྱལ་སྲིད་ལ་བཞག་པས་སོ། །དེ་ཡང་རྒྱལ་པོ་ཞེས་བྱ་བ་ནི་བདག་པོ་ཉིད་ཡིན་པའི་ཕྱིར་རོ། །རྒྱལ་རིགས་ཞེས་བྱ་བ་ནི་སྐྱེ་དགུ་བསྲུང་བའི་ཕྱིར་རོ། །སྤྱི་བོར་དབང་བསྐུར་བ་ཞེས་བྱ་བ་ནི་སྐྱེ་བོའི་སྟེང་དུ་བཞག་པའི་  
ཕྱིར་རོ། །བློན་པོ་ཆེན་པོ་ཞེས་བྱ་བ་ནི་རྒྱལ་པོ་དང་འདྲ་བའོ། །བློན་པོ་ཞེས་བྱ་བ་ནི་རྗེས་སུ་འབྲང་བའོ། །རྩིས་མཁན་ཞེས་བྱ་བ་ནི་སྐར་མཁན་ནོ། །སྣ་ཆེན་པོ་ལ་གཏོགས་པ་ཞེས་བྱ་བ་ནི་དབང་དུ་བསྐོས་པའོ། །གསང་ཚིག་མཐུན་པས་འཚོ་བ་ཞེས་བྱ་བ་ནི་གསང་ཚིག་གཅིག་པའོ། །ཀྱེ་ཞེས་  
བྱ་བ་ནི་བོད་པའོ། །རྐུན་མ་ཞེས་བྱ་བ་ནི་འཇབ་བུས་རྐུ་བའོ། །བྱིས་པ་ཞེས་བྱ་བ་ནི་རང་གིས་མི་ཤེས་པའོ། །བླུན་པ་ཞེས་བྱ་བ་ནི་ལུང་ཕོག་པ་མི་ཤེས་པའོ། །རྐུ་བ་ཞེས་བྱ་བ་ནི་མཐུས་རྐུ་བའོ། །རྫོགས་པར་བསྙེན་པ་ཞེས་བྱ་བ་ནི་ཕུན་སུམ་ཚོགས་པ་ཐམས་ཅད་རྫོགས་པའི་གནས་  
མྱ་ངན་ལས་འདས་པར་ཁད་བསྙེན་ཅིང་མཐུན་པར་འགྱུར་བ་སྟེ། དགེ་སློང་གི་དངོས་པོ་ཡང་དག་པར་བླངས་པས་མྱ་ངན་ལས་འདས་པ་དང་ཉེ་བར་གྱུར་པའི་ཕྱིར་རོ། །དེ་ཡང་ཞེས་བྱ་བ་ལ་ཡང་ཞེས་བྱ་བ་ནི་སྔ་མ་ལ་ལྟོས་པའི་སྒྲ་ཡིན་ནོ། །སྤྱི་སྡོམ་ལ་ཞེས་བྱ་བ་ནི་སྡོམ་གྱི་ཚིགས་སུ་  
བཅད་པ་རྣམས་སྤྱིར་བསྡུས་པའི་སྡོམ་མོ། །ཡོ་བྱད་ཅེས་བྱ་བ་ནི་རྫས་སོ། །ལྕི་བ་དག་ཅེས་བྱ་བ་ནི་རིན་ཆེ་བ་དག་གོ། །རྒྱུ་གསུམ་གྱིས་ཞེས་བྱ་བ་ནི་དུས་གཅིག་ཏུའང་རྣམ་གྲངས་ཀྱིས་སོ། །བདག་ཉིད་ཀྱིས་རྐུ་བ་ཞེས་བྱ་བ་ནི་རང་གི་ལུས་ཀྱིས་སོ། །བདག་ཉིད་ཀྱིས་རྐུར་འཇུག་  
  
༄༅། །པ་ཞེས་བྱ་བ་ནི་རང་གི་ལུས་ལ་གནས་པའི་ཁར་བའམ། ཤིང་ངམ་ཐལ་ཕྱགས་སམ་གཞན་གྱི་ལག་པའམ། གཞན་ཡང་རྒྱུ་གང་ཡང་རུང་བས་སོ། །རྐུབ་དང་རྐུར་འཇུད་པ་གཉིས་ཀྱིས་རང་གི་ངོ་བོ་བསྟན་པའི་ཕྱིར་བདག་ཉིད་ཀྱིས་གནས་ནས་གནས་  
སུ་སྦེད་པར་བྱེད་པ་སྟེ་ཞེས་བྱ་བ་གསུངས་སོ། །ཞལ་ཏ་བྱས་ཏེ་རྐུ་བ་ཞེས་བྱ་བ་ནི་རང་གིས་ཞལ་ཏ་བྱས་ཏེ་རང་གི་མངོན་སུམ་དུ་བསྐོས་པ་གཞན་རྒྱུར་གྱུར་པས་རྐུ་བའོ། །ཞལ་ཏ་བྱས་ཏེ་རྐུར་འཇུག་པ་ཞེས་བྱ་བ་ནི་གཞན་གྱི་ལུས་དང་འབྲེལ་པའི་ཁར་བའམ། ཤིང་ངམ་ཐལ་ཕྱགས་  
སམ༑ མཚོན་ལ་སོགས་པ་དང། གཞན་གྱིས་བསྐོས་པའི་སྐྱེས་པ་དང། བུད་མེད་ལ་སོགས་པས་རྐུ་བའོ། །འདིར་ཡང་རྐུ་བ་དང་རྐུར་འཇུག་པ་གཉིས་ཀྱི་རང་གི་ངོ་བོ་བསྟན་པའི་ཕྱིར་རོ། །ཞལ་ཏ་བྱས་ཏེ་གནས་ནས་གནས་སུ་སྦེད་པར་བྱེད་པས་ཏེ་ཞེས་བྱ་བ་གསུངས་སོ། །མངགས་  
པས་རྐུ་བ་ཞེས་བྱ་བ་ནི་མངགས་པ་རྒྱུར་གྱུར་པ་ལྐོག་ན་འདུག་པས་རྐུ་བའོ། །མངགས་པས་རྐུར་འཇུག་པ་ཞེས་བྱ་བ་ནི་མངགས་པ་ལྐོག་ན་འདུག་པའི་ལུས་དང་འབྲེལ་པ་ཁར་བ་ལ་སོགས་པ་དང་དེས་བསྐོས་པའི་སྐྱེས་པ་དང་བུད་མེད་ལ་སོགས་པས་རྐུ་བའོ། །འདིར་ཡང་རྐུ་བ་དང་རྐུར་འཇུད་  
པ་གཉིས་ཀྱིས་རང་གི་ངོ་བོ་བསྟན་པའི་ཕྱིར་མངགས་པས་གནས་ནས་གནས་སུ་སྦེད་པར་བྱེད་པས་ཏེ་ཞེས་བྱ་བ་གསུངས་སོ། །གསུམ་པ་དང་པོ་འདི་ནི་རང་གིས་སམ་གཞན་གྱིས་སམ་མངོན་སུམ་དུའོ་ལྐོག་ཏུ་རྐུ་བ་ལ་བྱེ་བྲག་འགའ་ཡང་མེད་དོ་ཞེས་བསྟན་པའི་ཕྱིར་གསུངས་སོ། །གསུམ་  
པ་གཉིས་པ་ནི་མ་བྱིན་པ་ཉིད་དང། །དངོས་པོ་ཡོངས་སུ་ཚང་བ་དང། གནས་ནས་སྤོ་བ་དག་ཕམ་པར་འགྱུར་བའི་ཡན་ལག་ཉིད་ཡིན་པར་བསྟན་པའི་ཕྱིར་གསུངས་སོ། །གསུམ་པ་གསུམ་པ་ནི་རྐུ་བ་དང་བདག་གིར་བྱེད་པའི་མཚན་ཉིད་ཀྱི་རྐུ་སེམས་དང་ལུས་དང་ངག་གི་ཚོལ་བ་དག་  
ཕམ་པར་འགྱུར་བའི་ཡན་ལག་ཉིད་བསྟན་པའི་ཕྱིར་གསུངས་སོ། །གསུམ་པ་བཞི་པ་ནི་མིའི་འགྲོ་བ་བས་བདག་གིར་བྱས་པ་ཉིད་ཕམ་པར་འགྱུར་བའི་ཡན་ལག་ཉིད་ཡིན་པར་བསྟན་པའི་ཕྱིར་གསུངས་སོ། །གསུམ་པ་ལྔ་པ་ནི་མིའི་འགྲོ་བ་བས་ཡོངས་སུ་གཟུང་བར་འདུ་ཤེས་པ་  
  
།དགེ་སློང་གིས་གཞན་དག་གི་ཡོ་བྱད་དག་ལྕི་བ་དག་རྒྱུ་བཞིས་མ་བྱིན་པར་ལེན་ན་ཕམ་པར་འགྱུར་རོ་ཞེས་བྱ་བ་ལ་སོགས་པ་བཞི་པ་བཞི་ནི་སྔར་གསུམ་པ་ལྔས་བསྟན་པའི་ཡན་ལག་རྣམས་ལ་སློབ་མ་རྣམས་  
གོམས་པར་བྱ་བའི་ཕྱིར་བསྟན་ཏེ་གསུངས་པ་ཡིན་ནོ། །ཟངས་པོ་ཆེ་ཞེས་བྱ་བ་ནི་ཟངས་ཆེན་པོའོ། །ཟངས་ཞེས་བྱ་བ་ནི་ཟངས་ཐ་མལ་པའོ། །རྫ་བོ་ཞེས་བྱ་བ་ནི་རྫ་མ་ཆེན་པོའོ། །སྒྲོམ་ཞེས་བྱ་བ་ནི་སྤྲོག་མའོ། །ཀོ་ལྤགས་ཞེས་བྱ་བ་ནི་སྒྲོ་བ་དང་རྐྱལ་པ་ལ་སོགས་པའོ། །གླང་  
པོ་ཆེའི་ཚོགས་ཞེས་བྱ་བ་ལ་སོགས་པ་ལ་ཚོགས་ཞེས་བྱ་བ་ནི་འདུས་པའོ། །དཔུང་བུ་ཆུང་ཞེས་བྱ་བ་ནི་རྐང་ཐང་ངོ། །བདག་གིར་བྱེད་པ་ཞེས་བྱ་བ་ནི་བདག་གིའོ་ཞེས་སོ་སོར་བདག་གིར་བྱེད་པའོ། །བསྲུངས་ཤིང་བདག་གིར་མ་བྱས་པ་ཞེས་བྱ་བ་ནི་སྲུང་བར་བྱེད་པ་དག་གིས་སོ། །  
ཁ་ལུངས་པ་ཞེས་བྱ་བ་ནི་འབྲོག་དགོན་པ་ན་གནས་པའོ། །ལ་གཅན་པ་ཞེས་བྱ་བ་ནི་ལ་སྲུང་བར་བསྐོས་པའོ། །རྐུན་རྫས་ཞེས་བྱ་བ་ནི་ཆོམ་རྐུན་བྱས་པའི་རུལ་ལོ། །བདག་གིར་བྱས་ཤིང་མ་བསྲུངས་པ་ཞེས་བྱ་བ་ནི་སྲུང་མ་མེད་ཀྱང་བདག་གིར་བྱས་པ་སྟེ། དེས་ཀྱང་ཕམ་པར་གྱུར་  
པ་སྟོན་ཏོ། །རང་གི་འདུ་ཤེས་ཀྱིས་ལེན་པར་མི་བྱེད་ཅེས་བྱ་བ་ལ་སོགས་པ་ལྔ་པས་ནི་རྐུ་སེམས་ཉིད་སྟོན་པར་བྱེད་དོ། །རང་གི་འདུ་ཤེས་ཞེས་བྱ་བ་ནི་རང་གི་བློའོ། །ཡིད་གཅུགས་པའི་འདུ་ཤེས་ཞེས་བྱ་བ་ནི་ནོར་གཅིག་པ་ཉིད་ཀྱི་བློའོ། །རེ་ཞིག་གི་འདུ་ཤེས་ཞེས་བྱ་བ་ནི་ཕྱིར་སྦྱིན་  
པའི་བློའོ། །གཞན་ལ་གོ་བར་བྱེད་པ་ཞེས་བྱ་བ་ནི་གང་གི་ཡིན་པ་དེ་ཉིད་ལ་སྦྱིན་པར་བྱ་བའམ། རིན་གྱིས་བསབ་པར་བྱའོ་ཞེས་བྱ་བ་ལ་སོགས་པར་གོ་བར་བྱ་བ་དང་གཞན་རྐུ་སེམས་ཡོད་དོ་ཞེས་སྐུར་བ་འདེབས་པ་བཟློག་པའི་ཕྱིར་རོ། །དེ་ལ་རྐུ་སེམས་ཉེ་བར་གནས་པར་གྱུར་པ་སྟེ་  
ཞེས་བྱ་བ་ནི་རྨོངས་པ་དང་ཡོངས་སུ་མ་བཟུང་བར་འདུ་ཤེས་པ་དང་དེའི་ཡིན་པར་མི་ཤེས་པ་དང། མི་མ་ཡིན་པས་ཡོངས་སུ་གཟུང་བར་འདུ་ཤེས་པ་ལ་སོགས་པ་རྣམ་པར་བཟློག་པའི་ཕྱིར་གསུངས་སོ། །རྒྱུ་ལྔས་ནི་ལྟུང་བ་མེད་དེ་ཞེས་བྱ་བ་ལ་སོགས་པ་ལྔ་པ་ཐ་མ་ཚིག་གི་དོན་  
  
༄༅། །ཡང་དེ་བཞིན་དུ་ཤེས་པར་བྱའོ། །སྡོམ་ལ། ས་ལ་འདུག་དང་སྣོད་འདུག་དང། །ཞེས་བྱ་བ་ལ་སོགས་པ་ནི་གཞི་བརྟག་པའི་ཕྱིར་གསུངས་སོ། །འདི་ལྟར་ཞེས་བྱ་བ་ནི་བྱུང་བའི་མཐའ་དང་བྲལ་བ་སྟེ། སྲིད་པ་བསྟན་པའི་ཚིག་ཡིན་ནོ། །མགུལ་གདུབ་  
ཅེས་བྱ་བ་ནི་མགུལ་དུ་གདགས་པའི་གདུ་བུ་ཟླུམ་པོའོ། །གདུ་བུ་རྒྱན་ཅན་ཞེས་བྱ་བ་ནི་ལག་ངར་ལ་བསྐོན་པའི་གདུ་བུ་རྒྱན་ཅན་སྲབ་མོའོ། །དཔུང་རྒྱན་ཞེས་བྱ་བ་ནི་དཔུང་པའི་རྒྱན་ནོ། །དོ་ཤལ་ཞེས་བྱ་བ་ནི་མུ་ཏིག་གི་དོ་ཤལ་རིང་དུ་འཕྱང་བའོ། །སེ་མོ་དོ་ཞེས་བྱ་བ་ནི་མུ་ཏིག་གི་སེ་  
མོ་དོ་ནུ་མར་སླེབ་ཙམ་དུ་འཕྱང་བའོ། །མུ་ཏིག་གི་ཆུན་པོ་ཞེས་བྱ་བ་ནི་མུ་ཏིག་གི་དོ་ཆུན་མགུལ་ལ་རེག་པར་འཁོར་བའོ། །དེ་ལ་སྦྱོར་བས་ཞེས་བྱ་བ་ནི་དེ་རྐུ་འདོད་པས་སོ། །ནོམ་ཕ་ཞེས་བྱ་བ་ནི་ཅུང་ཞིག་རེག་པའོ། །ཉུག་པ་ཞེས་བྱ་བ་ནི་དམ་དུ་རེག་པའོ། །ཉེས་པ་སྦོམ་པོར་འགྱུར་རོ་  
ཞེས་བྱ་བ་ནི་ཕམ་པར་འགྱུར་བའི་བསམ་པས་ཞུགས་པའི་ཕྱིར་སྦྱོང་བ་ལས་བྱུང་བ་ཡིན་ནོ། །དངོས་པོ་ཚང་ན་ཞེས་བྱ་བ་ནི་མ་ཤ་ཀའི་རིན་དུ་ཆོག་ནའོ། །མུ་གཅིག་པ་ཞེས་བྱ་བ་ནི་ལུས་གཅིག་པའོ། །གྱོང་གྲུགས་ཞེས་བྱ་བ་ནི་ཁགས་ཁོགས་སུ་གྱུར་པའོ། །གས་པ་ཞེས་བྱ་བ་ནི་  
རལ་བའོ། །ཡི་གེ་བྲིས་པ་ཞེས་བྱ་བ་ནི་ཡི་གེས་ཁྱབ་པའོ། །ཚོན་སྣ་ཚོགས་བཀྲ་ཞེས་བྱ་བ་ནི་ཁ་དོག་ཐ་དད་པའོ། །ཕྱོགས་ཐ་དད་པ་ཞེས་བྱ་བ་ནི་སོ་སོ་བ་སྟེ། དེ་ནི་གནས་ཐ་དད་པར་བསྟན་པའི་ཕྱིར་རོ། །མཚམས་ཅན་ཞེས་བྱ་བ་ནི་འཕྲོ་སྦྱོར་བས་སྤྲད་པའོ། །གཡུལ་ཞེས་བྱ་བ་  
ནི་འབྲུའི་གནས་སོ། །དོང་ཞེས་བྱ་བ་ནི་འབྲུའི་གནས་བརྐོས་པའོ། །མུ་དང་ཁ་ད་ཆད་ཅེས་བྱ་བ་ནི་ཁ་དང་མཉམ་པའོ། །ཤིང་བུས་བར་དུ་ཆོད་པའམ་ཞེས་བྱ་བ་ལ་སོགས་པ་ལ། བར་དུ་ཆོད་པ་ཞེས་བྱ་བ་ནི་བར་ཆད་བྱས་པ་སྟེ། དེ་དག་ནི་མ་གང་བའི་དབྲེས་ནས་བཟུང་སྟེ། དོང་གི་ཁའི་  
བར་དུ་གྱེན་དུ་རིམ་པར་གནས་པར་ཤེས་པར་བྱའོ། །འབྱིན་པར་བྱེད་ཅེས་བྱ་བ་ནི་རྩ་ཐོན་དུ་འབྱིན་པར་བྱེད་པའོ། །ཁུར་འདྲག་པར་བྱེད་ཅིང་ཞེས་བྱ་བ་ནི་ཁུར་དུ་དྲགས་ནས་ཁུར་བརྐུའོ་སྙམ་པའི་སེམས་ཀྱིས་རྐུ་བའི་སྐབས་ཡིན་པས་དེའི་མདུན་རོལ་དུ་རྫས་རེ་རེ་ནས་འབྱིན་ཅིང་སྡུད་  
  
ཁུར་འདྲག་པའི་ཚེ་ན་གནས་ནས་སྤོས་པ་མ་ཡིན་ཏེ། འོག་མ་དག་ལ་ཡང་དེ་བཞིན་དུ་ཤེས་པར་བྱའོ། །ཁང་ཐོག་དག་ཏུ་ཞེས་བྱ་བ་ནི་ཁང་པ་ནི་ཁྱིམ་སྟེ། དེའི་ཐོག་དག་ཏུའོ། །ཡ་གད་ཅེས་བྱ་བ་ནི་རྐང་རྟེན་བརྟན་པའོ། །ཁྲི་འཕང་ཞེས་བྱ་བ་ནི་ཤིང་གི་གོང་ནས་གོང་དུ་  
བརྩེགས་པའོ། །ཐག་སྐས་ཞེས་བྱ་བ་ནི་ཤིང་རིང་པོ་ལ་རྐང་པ་གཞག་པའི་ཕྱིར། །ཐག་པས་བཅིངས་པ་བྱས་པའོ། །དཔྱད་ཐག་ཅེས་བྱ་བ་ནི་ཐག་པའི་ཐོག་མ་ལ་ལྕགས་ལས་བྱས་པའི་ལྕགས་ཀྱོ་བཏགས་པ་འཕང་བའོ། །དག་ར་ཞེས་བྱ་བ་ནི་སྒོ་ཁའི་བར་རིམ་མོ། །ཁང་པ་བརྩེགས་པ་ཞེས་བྱ་བ་ནི་ར་  
བའི་ཁྱིམ་མོ། །ཁང་པ་བརྩེགས་པའི་སྟེང་ཞེས་བྱ་བ་ནི་མཐོངས་ཡོན་པོ་ལ་སོགས་པ་བཏོད་པའོ། །ཁྱིམ་དག་ཅེས་བྱ་བ་ནི་གནས་པའི་ཁྱིམ་དག་གོ། །ཆུའི་གནས་དག་ཅེས་བྱ་བ་ནི་ཆུའི་ཁང་པ་དག་གོ། །འདུག་པའི་ཤིང་ལྗོན་པ་ཞེས་བྱ་བ་ནི་ངལ་བསོ་བའི་ཤིང་ལྗོན་པའོ། །ཟས་ལ་ཆགས་  
པ་ཞེས་བྱ་བ་ནི་ཟས་འདོད་པའོ། །དེ་འདི་སྙམ་དུ་ཞེས་བྱ་བ་ལ་སོགས་པ་ནི་མིས་བདག་གིར་བྱ་བ་དང་མ་བྲལ་བའི་ཕྱིར་དང། མིས་ཡོངས་སུ་གཟུང་བའི་འདུ་ཤེས་པའི་ཕྱིར་དེ་ལ་སྨད་དོ། །སྐོན་པ་ཞེས་བྱ་བ་ནི་གཟེབ་གཞི་དང་བཅས་པའོ། །རྩེད་མོའི་བྱ་ཞེས་བྱ་བ་ནི་རྩེ་བའི་ཆེད་ཀྱི་བྱའོ། །  
བདག་པོ་དང་བཅས་པ་ཞེས་བྱ་བ་ནི་བདག་པོ་མི་དང་བཅས་པའོ། །བདག་པོ་མེད་པ་ཞེས་བྱ་བ་ནི་གང་ལ་མིས་བདག་གིར་བྱས་པའི་བདག་པོ་མེད་པའོ། །ཕྱོགས་བཞིར་ཞེས་བྱ་བ་ནི་ངོས་བཞིར་རོ། །ཡམ་སྲེག་ཤིང་ཞེས་བྱ་བ་ནི་བུད་ཤིང་ངོ། །མིག་སྔར་སྣང་བ་ཞེས་བྱ་བ་ནི་གནས་  
གཞན་དུ་གྱུར་པས་དེ་ལ་བརྐུས་པར་བརྗོད་པར་བྱའོ། །འདི་ལ་གནས་ཀྱི་གཞི་གཏང་བ་ནི་སྦྱོར་བའོ། །ལྡང་བ་ལ་སོགས་པ་ནི་སྦྱོར་བའི་སྦྱོར་བར་ཤེས་པར་བྱའོ། །དགེ་སློང་གི་བདག་པོ་དང་བཅས་པའི་གཏེར་གྱི་ཕྱིར་ཞེས་བྱ་བ་ལ་སོགས་པ་ལ་ནི་དཀྱིལ་འཁོར་ཉུག་པ་ལ་སོགས་པ་  
རྩོམ་པ་ནི་སྦྱོར་བར་ཤེས་པར་བྱའོ། །སྤང་ལེབ་ཅེས་བྱ་བ་ནི་ཤིང་ལེབ་པོ། །རྩིག་རྨང་ཞེས་བྱ་བ་ནི་ཐེམ་པའོ། །ཟུང་ཞེས་བྱ་བ་ནི་གླང་པོ་ཆེའི་སོའི་རྣམ་པ་འདྲ་བའི་ཕུར་པའོ། །ཕྱུང་སྟེ་རྐུ་ཞེས་བྱ་བ་ནི་ཕྱུང་བའི་རྣམ་པ་དགུ་པའོ། །བཞོན་པ་ཞེས་བྱ་བ་ནི་རྟ་ལ་སོགས་པའི་སྤྱིའོ། །  
  
༄༅། །བཤམས་པ་ཞེས་བྱ་བ་ནི་བརྒྱན་པའོ། །སྲང་གི་ཁང་པ་ཞེས་བྱ་བ་ནི་ཤིང་རྟའི་ལམ་གྱི་ཁང་བཟངས་ཉིས་བརྩེགས་ལ་སོགས་པའོ། །གྲོང་པོ་ཆེའི་བཞོན་པ་ཞེས་བྱ་བ་ལ་སོགས་པ་ནི་བཞོན་པའི་བྱེ་བྲག་ཡིན་ནོ། །ཚོ་བ་ཞེས་བྱ་བ་ནི་འཚག་རྒྱས་པའོ། །རིད་པ་ཞེས་  
བྱ་བ་ནི་མ་རྒྱས་པའོ། །ཉམ་ཆུང་བ་ཞེས་བྱ་བ་ནི་སྟོབས་ཉམས་པའོ། །ཀོ་བ་ཞེས་བྱ་བ་ནི་པགས་པ་སྐམས་པའོ། །བསྐམས་པ་ཞེས་བྱ་བ་ནི་ཤ་ཉམས་པའོ། །ལུས་མ་ཐོབ་པ་ཞེས་བྱ་བ་ནི་བརྩོན་པ་མེད་པའོ། །ཁང་པ་བརྩེགས་པ་ཕྱེད་ཅེས་བྱ་བ་ནི་ཐོག་མཐོར་མ་བསྒྲེང་བའོ། །ཟུང་  
ཁྱོགས་ཞེས་བྱ་བ་ནི་མི་གཉིས་ཀྱིས་འདེགས་པའོ། །ཁྱོགས་སྤྱིལ་ཞེས་བྱ་བ་ནི་ཟུང་ཁྱོགས་གཡོགས་མ་མེད་པའོ། །བྱིས་པའི་བཞོན་པ་ཞེས་བྱ་བ་ནི་ཁྱེའུ་དང་བུ་མོ་དག་བཀུར་བའོ། །གྲུ་ཚུགས་ཞེས་བྱ་བ་ནི་སྒྲོལ་བ་དང་ཕྱིར་སྒྲོལ་བའི་ཕྱོགས་སོ། །ཚུ་རོལ་ཞེས་བྱ་བ་ནི་རང་གི་ཡུལ་ལོ། །  
ཕ་རོལ་ཞེས་བྱ་བ་ནི་འགྲམ་གཉིས་པའོ། །སྐམ་ལ་ཕྱུང་སྟེ་རྐུ་བར་བྱེད་པ་ཞེས་བྱ་བ་ནི་སྐམ་པའི་ལམ་དུ་འཇུད་པར་བྱེད་པའོ། །རྫབ་ཏུ་སྦེད་པར་བྱེད་ཅེས་བྱ་བ་ནི་འདབ་རྫ་མ་ཀྱི་ནང་དུ་འཇུག་པར་བྱེད་པའོ། །བདེ་བ་མེད་པར་བྱ་ཞེས་བྱ་བ་ལ། །བདེ་བ་ཞེས་བྱ་བ་ནི་བདེ་བར་འགྱུར་བ་སྟེ། བྱ་བ་  
གང་ལ་དེ་གཞན་ལས་འབྱུང་བར་མ་གྱུར་ཅིག་སྙམ་དུ་འཇུག་པ་ཡོད་པ་དེ་ནི་བདེ་བ་མེད་པར་བྱ་བའོ། །དེའི་བསམ་པས་ཞེས་བྱ་བ་ནི་ཕྲག་དོག་གི་སེམས་ཀྱིས་ཞེས་བྱ་བའི་ཐ་ཚིག་གོ། །གཅོག་པར་བྱེད་ཅེས་བྱ་བ་ནི་དུམ་གྲུགས་སུའོ། །འཆག་པར་བྱེད་ཅེས་བྱ་བ་ནི་ཚལ་པར་རོ། །སྟོན་ཀ་  
འབྱུང་བ་ཞེས་བྱ་བ་ནི་གང་དག་སྟོན་འབྲས་བུར་འགྱུར་བའོ། །རྣང་ཞེས་བྱ་བ་ནི་ཞིང་ངོ། །ཡུར་བ་ཞེས་བྱ་བ་ནི་རྣང་ཡུར་སྲོལ་ཞེས་བྱ་བའི་ཐ་ཚིག་གོ། །དེའི་འབྱོར་པ་ཞེས་བྱ་བ་ནི་ཆུ་དེས་ཞིང་དེ་ལ་འབྲས་བུ་གྲུབ་པར་བྱས་པ་དེའི་འབྱོར་པ་སྟེ། དེའི་དོན་དུ་ཆུ་རྐུ་བར་བྱེད་ཅེས་བྱ་བའི་ཐ་ཚིག་  
གོ༑ །གྲུ་ནི་གསུམ་སྟེ་ཞེས་བྱ་བ་ནི་དེ་གསུམ་ཀ་ནི་ཕལ་ཆེར་རྒུད་པར་འགྱུར་བ་ཡིན་པའི་ཕྱིར་རོ། །བུམ་པའི་གྲུ་ཞེས་བྱ་བ་ནི་བུམ་པ་ཁ་སྦུབ་ཏུ་བཞག་པ་དག་གིས་འགྲུབ་པའི་གྲུ་གང་ཡིན་པའོ། །རྫ་མའི་གྲུ་ཞེས་བྱ་བ་ནི་རྫ་མ་དག་གིས་འགྲུབ་པའི་གྲུ་གང་ཡིན་པའོ། །ར་རྐྱལ་གྱིའོ་ཞེས་  
  
།ཟོང་ལྕི་ཞེས་བྱ་བ་ནི་འབྱིང་བའོ། །རིན་ལྕི་ཞེས་བྱ་བ་ནི་རིན་ཆེ་བའོ། །ཟོང་ཡང་ཞེས་བྱ་བ་ནི་འཕྱོ་བའོ། །རིན་ཡང་ཞེས་བྱ་བ་ནི་རིན་ཆུང་བའོ། །ནོར་བུ་ཞེས་བྱ་བ་ནི་འོད་ཀྱི་བདག་ཉིད་ཅན་དུ་དུག་སེལ་བའོ། །བཻཌཱུརྱ་ཞེས་བྱ་བ་ནི་  
རི་བི་རུ་ར་ལས་བྱུང་བས་བཻཌཱུརྱ་ཞེས་བྱ་སྟེ། རིན་པོ་ཆེ་སྔོན་པོར་སྣང་བའོ། །མན་ཤེལ་དཀར་པོ་ཞེས་བྱ་བ་ནི་ཤང་ཁ་ཤི་ལ་ཞེས་བྱ་སྟེ། རིན་པོ་ཆེ་དུང་གི་རྣམ་པ་ལྟར་མཆོག་ཏུ་དཀར་བའོ། །བྱི་རུ་ཞེས་བྱ་བ་ནི་བྱི་རུའི་རིགས་ཁྱད་པར་འཕགས་པའོ། །དངུལ་ཞེས་བྱ་བ་ནི་དངུལ་ཉིད་དོ།།  
ས་ལེ་སྦྲམ་ཞེས་བྱ་བ་ནི་གསེར་རོ། །རྡོའི་སྙིང་པོ་ཞེས་བྱ་བ་ནི་མ་རྒད་དོ། །སྦུག་ཅེས་བྱ་བ་ནི་རིན་པོ་ཆེའི་རིགས་ཤིན་ཏུ་གཙོ་བོ་སྔོན་པོ་དང། སེར་པོ་དང། དམར་པོ་དང། དཀར་པོར་སྣང་བའི་བདག་ཉིད་ཅན་ཏེ། ཁྲ་བོ་ཞེས་བྱ་བའི་ཐ་ཚིག་གོ། །དཀར་པོ་ཞེས་བྱ་བ་ནི་པདྨ་རཱ་ག་  
ལའོ། །གཡས་སུ་འཁྱིལ་ཞེས་བྱ་བ་ནི་དུང་དེ་ཤིས་པ་སྐྱེད་པར་བྱེད་ཕས་རིན་པོ་ཆེའི་བྱེ་བྲག་ཁོ་ན་ཡིན་ནོ། །སྲིན་བལ་ཞེས་བྱ་བ་ནི་ཁ་ཆུ་དར་གྱི་ཚིགས་མའོ། །ལྕགས་ཞེས་བྱ་བ་ནི་ལྕགས་ཉིད་དོ། །རྡོ་ཞེས་བྱ་བ་ནི་རྡོ་བའོ། །ཁྲོ་ཆུ་ཞེས་བྱ་བ་ནི་མེ་ལོང་རྒྱུ་ལྕགས་འདྲ་བའོ། །ན་མེ་  
རུ་ཞེས་བྱ་བ་ནི་མེ་ཏོག་གི་བྱེ་བྲག་གོ། །ཐོབ་རྒྱལ་ཞེས་བྱ་བ་ནི་གང་གིས་གང་ཟིན་པ་དེ་དེའི་ཡིན་པར་རྣམ་པར་གཞག་པར་བྱའོ། །གོས་འཆིང་བར་བྱེད་ཅེས་བྱ་བ་ནི་མདོམས་དཀྲིས་པ་བསྡམས་པས་བརྟན་པར་བྱེད་པའོ། །དུས་ཚིགས་ཐམས་ཅད་པ་ཞེས་བྱ་བ་ནི་རང་གི་དུས་ཚིགས་  
ཐམས་ཅད་དུ་ཁྱབ་པར་བྱེད་པ་གང་ཡིན་པའོ། །དུས་ཐམས་ཅད་པ་ཞེས་བྱ་བ་ནི་དུས་ཚིགས་གཞན་གྱི་དུས་ཐམས་ཅད་དུ་ཡང་ཁྱབ་པར་བྱེད་པ་གང་ཡིན་པའོ། །སྐྱེ་བོ་ཐམས་ཅད་ལས་སྐྱབས་པ་ཞེས་བྱ་བ་ནི་སྐྱེ་བོ་ཐམས་ཅད་ཀྱིས་འགའ་ཡང་མི་འཐོབ་པར་བཀག་པའོ། །འགྲམ་  
གཉིས་སུ་ཞེས་བྱ་བ་ནི་ངོགས་གཉིས་སུའོ། །རི་དགས་ཀྱི་རྔོན་པ་ཞེས་བྱ་བ་ནི་དངོས་སོ། །རི་དགས་ཀྱི་རྔོན་པའི་སློབ་མ་ཞེས་བྱ་བ་ནི་གཞན་ལ་རག་ལས་པས་སོ། །མཁས་པས་ཞེས་བྱ་བ་ནི་ཤེས་པས་སོ། །ནགས་མཆོག་ཅེས་བྱ་བ་ནི་སྐྱེ་བོ་མེད་ཅིང་ཆེས་ཐག་རིང་བའི་  
  
༄༅། །ནགས་སོ། །དྲུངས་དབྱུང་བའི་ཕྱིར་ཞེས་བྱ་བ་ནི་རྩད་བཅད་པའི་ཕྱིར་དེ་ཡང་འཚོང་བའི་ཕྱིར་རོ། །ཉམས་པར་བྱ་བའི་ཕྱིར་ཞེས་བྱ་བ་ནི་མ་བསད་པར་ཡན་ལག་ལ་སོགས་པ་དུམ་བུར་བཅད་པའི་ཕྱིར་རོ། །ཚུལ་མ་ཡིན་པས་སྡུག་བསྔལ་  
བར་བྱ་བའི་ཕྱིར་ཞེས་བྱ་བ་ནི་རིགས་པ་མ་ཡིན་པས་གསད་ཅེས་བྱ་བའི་ཐ་ཚིག་གོ། །རྔོན་སྤྱད་ཅེས་བྱ་བ་ནི་སྒོ་མཐོན་པོ་དང་རྩང་ལ་སོགས་པའི་རྔོན་སྤྱད་བཤམས་པ་དག་གོ། །གཞི་འདི་ཞེས་བྱ་བ་ནི་རྒྱུ་འདིས་སོ། །ཉ་པ་ཞེས་བྱ་བ་ནི་ཉ་ཤོར་བའོ། །ཆུ་ཀླུང་ཞེས་བྱ་  
བ་ནི་ཆུ་ཀླུང་ཆེ་བའོ། །ཡུར་པོ་ཞེས་བྱ་བ་ནི་ཆུ་ཀླུང་ཆུང་ངུའོ། །ཁར་ཞེས་བྱ་བ་ནི་ཆུ་འབབ་པའི་གནས་སུའོ། །ཉ་རྡང་བ་ཞེས་བྱ་བ་ནི་སྐོན་པའི་རྣམ་པ་ལྟ་བུ་བཅས་པའོ། །དཀོན་ཞེས་བྱ་བ་ནི་ཕྱོགས་ཁ་ཅིག་ནི་ཡོད་པའི་ཕྱིར་རོ། །རིན་ཆེ་ཞེས་བྱ་བ་ནི་རིན་ཆེན་པོས་རྙེད་  
པའི་ཕྱིར་རོ། །དེའི་གནས་སྐབས་སུ་ཞེས་བྱ་བ་ནི་རྐུ་པའི་དུས་དང་རྐུ་བའི་ཡུལ་དེར་རོ། །དུད་འགྲོའི་སྐལ་བའི་ཆུ་བདག་གིར་བྱེད་ན་དངོས་པོ་ཚང་ན་ཉེས་པ་སྦོམ་པོར་འགྱུར་བ་ནི་མི་རྣམས་ཀྱི་བསམ་པ་ཐག་པ་ནས་གཏང་བའི་ཕྱིར་དང་འདུ་ཤེས་འཁྲུལ་བའི་ཕྱིར་དེ་ཡང་སྲིད་  
པའི་ཕྱིར་རོ། །ནོར་སྒྲུབ་པ་དག་ཅེས་བྱ་བ་ནི་ནོར་ཚོལ་བ་དག་གོ། །ཞུགས་ཏེ་ཞེས་བྱ་བ་ནི་བསྐྱོད་ཅིང་བླང་ཏེའོ། །ལན་ཚྭའི་རོ་འབའ་ཞིག་ཅེས་བྱ་བ་ནི་ཐམས་ཅད་ལན་ཚྭའི་རོ་ཡིན་པའོ། །ལན་གྱི་བགྲོད་པ་ཞེས་བྱ་བ་ནི་ལམ་གྱི་ངོ་བོ་ཉིད་དེ་རྒྱ་གྲགས་ལ་སོགས་པའི་ཚད་  
ཀྱི་ལམ་མོ། །གོམ་པ་བསྲི་བ་ཞེས་བྱ་བ་ནི་གོམ་པ་སྐྱུང་བས་སོ། །ཆོས་གོས་དག་རྐུ་བར་བྱེད་ཅིང་ཞེས་བྱ་བ་ནི་རྐུ་ཞིབ་བྱེར་བར་བྱེད་པའོ། །ལྕོང་ཞེས་བྱ་བ་ནི་དམའ་བའོ། །ཐང་ཞེས་བྱ་བ་ནི་མཉམ་པར་རོ། །ཐིབས་པོ་ཞེས་བྱ་བ་ནི་རྩྭ་ལ་སོགས་པ་འཁྲིགས་པའོ། །ཐམས་ཅད་  
དུ་ཞེས་བྱ་བ་ནི་གནས་ཁང་ནས་ཁྱམས་སུ་དང། ཁྱམས་ནས་གནས་ཁང་དུ་འཇུག་པ་སོགས་ལ་ཡང་ངོ། །མི་རྨས་ཞེས་བྱ་བ་ནི་རྨ་མི་འབྱུང་བའོ། །མ་ཉམས་ཞེས་བྱ་བ་ནི་མཐུ་མ་ཉམས་པའོ། །ཏེ་པོར་ཞེས་བྱ་བ་ནི་ཧ་ཅང་ངོ། །རྐུན་ཤས་ཞེས་བྱ་བ་ནི་རུལ་གྱི་ཤས་སོ། །  
  
།བླུན་པ་ཞེས་བྱ་བ་ནི་ལུང་ཕོག་པ་མངོན་པར་མི་ཤེས་པའོ། །མི་གསལ་བ་ཞེས་བྱ་བ་ནི་སྔར་ཤེས་པ་མངོན་པར་མི་ཤེས་པ་སྟེ་བརྗེད་ངས་པ་ཞེས་བྱ་བའི་ཐ་ཚིག་གོ། །མི་མཁས་པ་ཞེས་བྱ་བ་ནི་ཕན་ཚུན་གྱི་བྱེ་བྲག་ལ་མི་  
མཁས་པའོ། །ཡང་ན་བྱིས་པ་དང་བླུན་པོ་དང་མི་གསལ་བ་དང་མི་མཁས་པ་ཞེས་བྱ་བ་ནི་སྐྱེས་ནས་ཐོབ་པའི་ཤེས་རབ་དང། ཐོས་པ་ལས་བྱུང་བའི་ཤེས་རབ་དང། བསམས་པ་ལས་བྱུང་བའི་ཤེས་རབ་དང། བསྒོམས་པ་ལས་བྱུང་བའི་ཤེས་རབ་དང་བྲལ་བ་སྟེ་གོ་རིམས་བཞིན་ནོ། །གྱ་  
ཆོམ་ཞེས་བྱ་བ་ནི་ཆེད་དུ་མ་བསམས་པར་གློ་བུར་རོ། །བྱུང་རྒྱལ་ཞེས་བྱ་བ་ནི་བརྗོད་པ་དེ་ལས་འབྱུང་བ་སྟེ། དེ་ལས་བྱུང་བ་དེ་བྱུང་རྒྱལ་མ་ཡིན་ནོ། །དེ་ལས་བྱུང་བ་མ་ཡིན་པ་ནི་བྱུང་རྒྱལ་ཏེ་དངོས་པོས་སྟོང་པའོ། །སོ་སོར་མ་བརྟགས་པར་ཞེས་བྱ་བ་ནི་རིགས་པས་མ་དཔྱད་པར་རོ། །  
བྱ་ར་གྱིས་ཤིག་ཅེས་བྱ་བ་ནི་རེས་པར་བལྟ་བ་ལྟར་ལོངས་ཤིག་ཅེས་པའོ། །བག་གྱིས་ཤིག་ཅེས་བྱ་བ་ནི་བྱ་བ་གཞན་མ་བྱེད་ཅིག་པའོ། །ཤགས་ཞོས་བྱ་བ་ནི་ཤགས་འགྱེད་པའོ། །ཡོངས་སུ་བསྐོར་བ་ཞེས་བྱ་བ་ནི་མཐའ་བསྐོར་བའོ། །འོག་གཟུ་ཞེས་བྱ་བ་ནི་ཡུལ་མིའི་ཚོགས་སོ།།  
སྦྱོར་བ་བཏང་ནས་ཞེས་བྱ་བ་ནི་རྩོལ་བ་བཏང་ནའོ། །འོག་གཟུར་དུ་ཟིན་ཀྱང་བླའི་གྲྭའི་སྐབས་ཡོད་པའི་ཕྱིར་སྦྱོར་བ་བཏང་ན་བརྐུས་པའི་དུས་ཡིན་ནོ། །བླའི་གྲྭ་ཞེས་བྱ་བ་ནི་རྒྱལ་པོས་བསྐོས་པའི་གྲྭའོ། །དཔོན་པོ་ཡིན་པས་ཞེས་བྱ་བ་ནི་རྒྱལ་པོ་ནི་བདག་པོ་ཡིན་པའི་ཕྱིར་ཏེ་  
དེར་རྒྱལ་ན་གཞན་གྱི་སྐབས་མེད་པའི་ཕྱིར་རྐུས་པའི་དུས་ཡིན་ནོ། །རྩིག་པའི་ཞེས་བྱ་བ་ནི་ར་བའོ། །མཚམས་ཀྱི་སྣ་དང་ཞེས་བྱ་བ་ནི་མཚམས་ཀྱི་གནས་ཕྱི་མ་ཤོས་དང་ངོ། །མཚམས་ཀྱི་སྣར་ཞེས་བྱ་བ་ནི་མཚམས་ཀྱི་གནས་མདུན་མ་ཤོས་སུའོ། །བླ་ན་མེད་པའི་ཡེ་ཤེས་ཞེས་  
བྱ་བ་ནི་རྫོགས་པའི་བྱང་ཆུབ་བོ། །རྒྱས་པ་ཞེས་བྱ་བ་ནི་རྒྱ་ཆེར་རོ། །སྤ་དགོང་སླ་ཞེས་བྱ་བ་ནི་ཟིལ་གྱིས་མནན་སླ་བའོ། །ཤོ་གམ་གཞལ་དགོས་པ་ཞེས་བྱ་བ་ནི་གཞལ་བར་འོས་པའོ། །རུང་ངམ་ཞེས་བྱ་བ་ནི་རིགས་སམ་ཞེས་བྱ་བའོ། །ལྟུང་བ་མེད་ཅེས་བྱ་བ་ནི་ཤོག་མ་  
  
༄༅། །གཞལ་བ་དབང་བ་ཉིད་མི་ཤེས་པའི་ཕྱིར་དང་རྐུ་སེམས་མེད་པའི་ཕྱིར་རོ་སར་ཕྱིན་པ་ཞེས་བྱ་བ་ནི་ཤོ་གམ་གྱི་གནས་སུ་ཕྱིན་པའོ། །འགལ་ཚབས་ཅན་ཞེས་བྱ་བ་ནི་ཤིན་ཏུ་འདས་པ་དང་བཅས་པ་སྟེ། ཉེས་པ་དང་བཅས་པ་ཞེས་བྱ་བའི་ཐ་ཚིག་  
གོ༑ །དེ་ཡང་ཁ་ཅིག་ཕམ་པར་འགྱུར་བ་ཡང་ཡིན། །ཁ་ཅིག་ཉེས་པ་སྦོམ་པོ་དང་ལྟུང་བྱེད་ལ་སོགས་པར་འགྱུར་བ་ཡང་ཡོད་དོ། །འདིར་ནི་རྐུ་སེམས་ཀྱིས་རང་གི་རྫས་ཤོ་གམ་གཞལ་དགོས་པ་བཟླས་ཏེ། རིན་ཐང་ཚང་ན་ཕམ་པར་འགྱུར་རོ། །གཞན་གྱི་བཟླས་ན་སྦོམ་པོར་འགྱུར་  
ངོ༑ །བཟླ་བར་མི་བྱའོ་ཞེས་བསླབ་པའི་གཞི་བཅས་པ་ལས་འདས་པ་ནི་ཐམས་ཅད་དུ་ཉེས་བྱས་སུ་འགྱུར་རོ། །ཤར་བའི་ཚལ་གསེབ་ཅེས་བྱ་བ་ནི་སྨྱིག་མི་ཉག་མ་ཤར་བའི་ཚལ་གསེབ་བོ། །བཟོ་སྤྱོང་ཞེས་བྱ་བ་ནི་རྒྱལ་པོ་དེས་བཟོ་བོའི་ཚོགས་བཅོ་བརྒྱད་པོ་དག་ལ་ཕས་བཟོ་  
སློབ་ཏུ་བཅུག་བ་ལས་བཟོ་བར་གྱུར་པ་དེའི་མིང་བཟོ་སྦོང་ཞེས་བྱའོ། །བཟོ་བོའི་ཚོགས་བཅོ་བརྒྱད་ནི་ཚོང་པ་དང། རྫ་མཁན་པ་དང། ཕྲེང་བརྒྱུད་དང། ཆང་པ་དང། ཕྱུགས་རྫི་དང། འདྲེག་མཁན་དང། འབྲུ་མར་མཁན་དང། མགར་བ་མཁན་དང། ཤིང་མཁན་དང་  
ཕྱྭ་པ་མཁན་དང། ཐ་ག་པ་དང། ཀོ་ལྤགས་མཁན་དང། ཉ་བ་དང། བཙོ་བླག་མཁན་དང། སྨྱིག་མ་མཁན་དང། ཤན་པ་དང། བཤེད་མ་དང། ཤིང་རྟ་མཁན་ཞེས་བྱ་བ་བདག་སྟེ། དེ་ཕས་བཟོ་སྒོ་བཅོ་བརྒྱད་པོ་དག་ལ་བཙུད་དོ་ཞེས་གསུངས་པའི་ཕྱིར་རོ། །བདེན་པ་དག་ལ་  
ཞེས་བྱ་བ་ནི་སྡུག་བསྔལ་དང། ཀུན་འབྱུང་བ་དང། འགོག་པ་དང། ལམ་ཞེས་བྱ་བ་དེ་ཁོ་ན་ཉིད་དག་ལའོ། །བཀོད་ནས་ཞེས་བྱ་བ་ནི་ཤེས་པ་མི་གཡོ་བས་བཞག་ནས་སོ། །ཀོ་ས་ལས་བྱུང་བ་ཞེས་བྱ་བ་ནི་ཡུལ་ཀོ་ས་ལང་སྐྱེས་པའོ། །གཞོན་ནུའི་མདོ་སྡེ་ཞེས་བྱ་བ་ནི་མདོ་སྡེ་  
ལས་འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་འདས་ཀོ་ས་ལ་དག་ཏུ་ཉུ་ལྗོངས་རྒྱུར་གཤེགས་པ་ན་མཉན་ཡོད་ན་བྱོན་ནས། མཉན་ཡོང་ན་རྒྱལ་བྱེད་ཀྱི་སལ་མགོན་མེད་ཟས་སྦྱིན་གྱི་ཀུན་དགའ་བ་ར་བ་ན་བཞུགས་སོ། །ཀོ་ས་ལར་བྱུང་བའི་རྒྱལ་པོ་གསལ་རྒྱལ་གྱིས་དགེ་སྦྱོང་  
  
ཤེས་ལྡན་གཽ་ཏ་མ་དེ་བླ་ན་མེད་པ་ཡང་དག་པར་རྫོགས་པའི་སངས་རྒྱས་སོ་ཞེས་བདག་ཉིད་ཞལ་གྱིས་འཆེའོ་ཞེས་ཐོས་སོ། །  
ཐོས་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་དང་ཐབས་ཅིག་མངོན་དུ་ཡང་དག་པར་དགའ་བར་འགྱུར་བ་དང། ཡང་དག་པར་མགུ་བར་འགྱུར་བའི་གཏམ་སྣ་ཚོགས་བྱས་ཏེ་མཐའ་གཅིག་ཏུ་འདུག་གོ། །མཐའ་གཅིག་ཏུ་འདུག་ནས་ཀོ་ས་ལར་བྱུང་བའི་  
རྒྱལ་པོ་གསལ་རྒལ་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གཽ་ཏ་མ་བདག་གིས་ཤེས་ལྡན་གོ་ཏ་མ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ་ཞེས་བྱ་བདག་ཉིད་ཞལ་གྱིས་འཆེའོ་ཞེས་ཐོས་ན། ཀྱེ་གཽ་ཏ་མ་ཇི་ལྟ་གང་དག་ཇི་སྐད་མཆི་  
བ་དེ་དག་དེ་ལྟར་བརྡ་སྤྲོད་པར་བགྱིད་པ་ན་ཤེས་ལྡན་གཽ་ཏ་མ་ལ་སྐུར་བ་འདེབས་པར་མི་བགྱིད་ཅིང་ཧ་ཅང་ཐལ་བར་བགྱིད་པ་དང། དེ་དག་ཤེས་ལྡན་གཽ་ཏ་མས་གསུངས་པའི་རྗེས་སུ་སྨྲ་བ་དང། ཆོས་སྨྲ་བ་དང། ཆོས་ཀྱི་རྗེས་སུ་མཐུན་པའི་ཆོས་བརྡ་སྤྲོད་པར་བགྱིད་པ་དང། གསུངས་  
པའི་རྗེས་སུ་སྨྲ་བ་དེ་དག་ལ་གཞན་ལས་ཆོས་དང་མཐུན་པས་སྨད་པའི་གནས་ལྟ་བུའི་ཆོས་འགའ་ཡང་མི་མཆི་བ་ལགས་སམ། རྒྱལ་པོ་ཆེན་པོ་གང་དག་དེ་སྐད་ཟེར་བ་དེ་དག་དེ་ལྟར་བརྡ་སྤྲོད་པར་བྱེད་པ་ནི་ཁོ་བོ་ལ་སྐུར་བ་འདེབས་པར་མི་བྱེད་ཅིང། ཧ་ཅང་ཐལ་བར་མི་བྱེད་པ་དང། དེ་དག་ཁོ་  
བོས་སྨྲས་པའི་རྗེས་སུ་སྨྲ་བ་དང། ཆོས་སྨྲ་བ་དང། ཆོས་ཀྱི་རྗེས་སུ་མཐུན་པའི་ཆོས་བརྡ་སྤྲོད་པར་བྱེད་པ་དང། སྨྲས་པའི་རྗེས་སུ་སྨྲ་བ་དེ་དག་ལས་གཞན་ལས་ཆོས་དང་མཐུན་པས་སྨད་པའི་གནས་ལྟ་བུའི་ཆོས་འགའ་ཡང་ཤིན་ཏུ་འོང་བ་ཡིན་ནོ། །དེ་ཅིའི་ཕྱིར་ཞེ་ན། རྒྱལ་པོ་ཆེན་པོ་ཁོ་བོས་ནི་བླ་ན་མེད་  
པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པའི་ཕྱིར་རོ། །ཤེས་ལྡན་གཽ་ཏ་མ་དེ་སྐད་གསུང་དུ་ཟིན་ཀྱང་བདག་ནི་ཤེས་ལྡན་གཽ་ཏ་མ་ལ་དད་པས་མི་མཆིའོ། །དེ་ཅིའི་སླད་དུ་ཞེ་ན། རེ་ཞིག་དགེ་སྦྱོང་དང་བྲམ་ཟེ་རྒན་པ་འདི་ལྟ་སྟེ། འོད་སྲུངས་རྫོགས་བྱེད་དང་ཀུན་ཏུ་  
  
༄༅། །རྒྱུ་གནག་ལྷས་ཀྱི་བུ་དང། སྨྲ་འདོད་ཀི་བུ་མོའི་བུ་ཡང་དག་པར་རྒྱལ་བ་ཅན་དང། མི་ཕམ་སྐྲའི་ལ་བ་ཅན་དང། ཀ་ཏྱའི་བུ་ནོག་ཅན་དང། གཅེར་བུ་པ་གཉེན་གྱི་བུ་གང་དག་ལགས་པ་དེ་དག་ཀྱང་ད་དུང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་  
པར་རྫོགས་པར་སངས་རྒྱས་སོ་ཞེས་བདག་ཉིད་ཁས་འཆེ་བར་མི་བགྱིད་ན། ཤེས་ལྡན་གཽ་ཏ་མ་ན་ཚོད་ཀྱིས་གཞོན་ཞིང་རབ་ཏུ་བྱུང་བ་གསར་པས་ལྟ་སྨོས་ཀྱང་ཅི་འཚལ་བའི་སླད་དུའོ། །རྒྱལ་པོ་ཆེན་པོ་བཞི་པོ་དི་དག་ནི་གཞོན་ནུ་ཁྱད་དུ་གསད་པར་ཡང་མི་བྱ་ཞིང་གཞོན་ནུ་ཟིལ་གྱིས་མནན་  
པར་མི་བྱའོ། །བཞི་གང་ཞེ་ན། རྒྱལ་པོ་ཆེན་པོ་རྒྱལ་རིགས་གཞོན་ནུ་ཁྱད་དུ་གསད་པར་མི་བྱ་ཞིང་གཞོན་ནུ་ཟིལ་གྱིས་མནན་པར་ཡང་མི་བྱ་བ་དང། རྒྱལ་པོ་ཆེན་པོ་བྲང་འགྲོ་གཞོན་ནུ་ཁྱད་དུ་གསད་པར་མི་བྱ་ཞིང་གཞོན་ནུ་ཟིལ་གྱིས་མནན་པ་ཡང་མི་བྱ་བ་དང། རྒྱལ་པོ་ཆེ་པོ་མི་ཆུང་ངུ་  
ཁྱད་དུ་གསད་པར་མི་བྱ་ཞིང། ཆུང་ངུ་ཟིལ་གྱིས་མནན་པར་མི་བྱ་བ་དང། རྒྱལ་པོ་ཆེན་པོ་དགེ་སློང་གཞོན་ནུ་ཁྱད་དུ་གསད་པར་མི་བྱ་ཞིང་གཞོན་ནུ་ཟིལ་གྱིས་མནན་པར་ཡང་མི་བྱའོ། །དེ་ཅིའི་ཕྱིར་ཞེ་ན། རྒྱལ་པོ་ཆེན་པོ་དགེ་སློང་ནི་གཞོན་ནུ་ཡིན་ཡང་དེ་ནི་རྫུ་འཕྲུལ་ཆེ་ཞིང་མཐུ་ཆེ་བ་  
ཡིན་པའི་ཕྱིར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ཏེ། བདེ་བར་གཤེགས་པས་དེ་སྐད་གསུངས་ནས། སྟོན་པས་གཞན་ཡང་འདི་སྐད་ཅེས་བཀའ་སྩལ་ཏོ། །རྒྱལ་རིགས་དཔེ་བྱད་ལྡན་གྱུར་ཅིང། །རིགས་བཙུན་གྲགས་དང་ལྡན་པ་དེ། །གཞོན་དུའང་ཁྱད་དུ་  
མི་གསད་ཅིང། །མཁས་པས་ཟིལ་གྱིས་མནན་མི་བྱ། །རྒྱལ་པོ་རྒྱལ་སྲིད་ཐོབ་དཀྲུགས་ན། །རྒྱལ་རིགས་ཆད་པར་འབྱུང་འགྱུར་བའི། །གནས་ནི་གང་ཕྱིར་ཡོད་པས་ན། །དེ་ཕྱིར་དེ་ལ་གུས་ཕྱག་འཚལ། །དེ་ཕྱིར་བདག་སྲོག་སྲུང་བྱེད་པས། །དེ་ནི་ཁྱད་དུ་གསད་མི་བྱ། །བདག་  
ཉིད་དོན་ལ་ལེགས་ལྟ་བས། །དེ་ནི་ལེགས་པར་སྤང་བར་བྱ། །གྲོང་ངམ་ཡང་ན་དགོན་པར་ནི། །གང་དུ་ལག་འགྲོ་མཐོང་བ་དེ། །གཞོན་ཡང་ཁྱད་དུ་མི་གསད་ཅིང། །མཁས་པས་ཟིལ་གྱིས་མནན་མི་བྱ། །མཐོན་པོའམ་དམའ་བའི་རིགས་དག་ཏུ། །ཚོལ་ཅན་ནང་དུ་ཀླུ་རྒྱུ་བས། །  
  
།བྱིས་པ་རྣམས་ཀྱི་རྙེད་ན་འཛིན། །དེ་ཕྱིར་བདག་སྲོག་སྲུང་བྱེད་པས། །དེ་ནི་ཁྱད་དུ་གསད་མི་བྱ། །བདག་ཉིད་དོན་ལ་ལེགས་ལྟ་བས། །དེ་ནི་ལེགས་པར་སྤང་བར་བྱ། །འབར་བ་མང་པོ་ཟད་བྱེད་པ། །བྱིན་ཟླ་ལམ་སྔོན་ལྡན་པ་དེ། །ཆུང་ཡང་ཁྱད་དུ་མི་  
གསད་ཅིང། །མཁས་པས་ཟིལ་གྱིས་མནན་མི་བྱ། །ཉེ་བར་ལེན་པ་བྱིན་ཟ་ནི། །ཆུང་ངུར་གྱུར་ནས་ཆེན་པོར་གྱུར། །མེ་ལྕེ་འབར་བས་མྱུར་བར་ནི། །གྲོང་དང་གྲོང་ཁྱེར་སྲེག་པར་བྱེད། །དེ་ཕྱིར་བདག་སྲོག་སྲུང་བྱེད་པས། །དེ་ནི་ཁྱད་དུ་གསད་མི་བྱ། །བདག་ཉིད་དོན་ལ་ལེགས་ལྟ་  
བས། །དེ་ནི་ཁྱད་དུ་གསད་མི་བྱ། །དེ་ནི་ལེགས་པར་སྤང་བར་བྱ། །བྲིན་ཟ་ལམ་སྔོན་ལྡན་འགྱུར་བའི། །མེ་ཡི་ཚང་ཚིང་གང་བསྲེགས་པ། །དེ་ལ་ཉིན་མཚན་འདས་གྱུར་པས། །ལ་ལར་ལོ་མ་སྐྱེ་བར་འགྱུར། །གང་གིས་ཚུལ་ཁྲིམས་ལྡན་པ་ཡི། །དགེ་སློང་རྙེད་ནས་སྲེད་  
བྱེད་པ། །དེ་ལ་བུ་དང་ཚ་བོ་དང། །བགོ་སྐལ་ཡོད་པར་མི་འགྱུར་ཏེ། །ཏ་ལའི་མགོ་བཞིན་མི་རིང་བར། །རིགས་རྒྱུད་དང་ཡང་བྲལ་བར་འགྱུར། །དེ་ཕྱིར་བདག་སྲོག་སྲུང་བྱེད་པས། །དེ་ནི་ཁྱད་དུ་གསད་མི་བྱ་བདག་ཉིད་དོན་ལ་ལེགས་ལྟ་བས། །དེ་ནི་ལེགས་པར་སྤང་བར་བྱ། །  
རྒྱལ་རིགས་དཔེ་བྱད་ལྡན་པ་དང། །ལག་འགྲོ་མེ་དང་དེ་བཞིན་དུ། །དགེ་སློང་ཚུལ་ཁྲིམས་ལྡན་པ་དེ། །མཁས་པས་ཟིལ་གྱིས་མནན་མི་བྱ། །དེ་ཕྱིར་བདག་སྲོག་སྲུང་བྱེད་པས། །དེ་ལ་ཁྱད་དུ་གསད་མི་བྱ། །བདག་ཉིད་དོན་ལ་ལེགས་ལྟ་བས། །དེ་ནི་ལེགས་པར་སྤང་བར་བྱ། །དེ་ནས་  
ཀོ་ས་ལར་བྱུང་བའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ཀྱིས་བཀའ་སྩལ་བ་ལ་མངོན་པར་བསྟོད་ཅིང་རྗེས་སུ་ཡི་རང་བར་བྱས་ནས། བཅོམ་ལྡན་འདས་ཀྱིས་ཞབས་གཉིས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ཀྱི་སྤྱན་སྔ་མས་ཕྱིར་སོང་ཞེས་གསུངས་པ་ཡིན་ནོ། །བཏུལ་ཞེས་  
བྱ་བ་ནི་དུལ་བར་བྱས་པའོ། །གཞོན་ནུའི་ཡོངས་སུ་སྤང་བ་ཞེས་བྱ་བ་ནི་བུའི་རིམ་གྲོའོ། །དེ་བྱིན་པ་ནི་པུའི་ཐབས་བྱིན་པའོ། །བཙུན་མོའི་འཁོར་གྱི་ཡོངས་སུ་སྤང་བ་བྱིན་པ་ལ་ཡང་བཙུན་མོའི་འཁོར་གྱི་ཐབས་ཕྱིན་པའོ། །སྡིག་སྦྲུལ་ཞེས་བྱ་བ་ནི་སྦྲུལ་ལ་སོགས་པའོ། །ཉེན་བཞིན་  
  
༄༅། །དུ་ཞེས་བྱ་བ་ནི་གནོད་བཞིན་དུའོ། །སྤྲོ་བར་བགྱིད་ཅེས་བྱ་བ་ནི་ཡིད་ཀྱིས་བརྩོན་པར་བྱེད་པའོ། །འབར་བར་བགྱིད་ཅེས་བྱ་བ་ནི་ལུས་ཀྱིས་ཡོངས་སུ་རྒྱུ་བའོ། །རྩོལ་བར་བྱེད་ཅེས་བྱ་བ་ནི་གང་གིས་རིགས་པའི་ཐ་སྙད་བརྗོད་པའོ། །མཆོད་པ་དག་ཅེས་བྱ་བ་ནི་མཆོད་  
པ་བྱས་པ་དག་གོ། །རིགས་སོ་ཞེས་བྱ་བ་ནི་འོས་སོ་ཞེས་བྱ་བའོ། །ཇི་ལྟར་འགྱུར་ཞེས་བྱ་བ་ནི་དྲི་བའོ། །ལྟུང་བ་མེད་ཅེས་བྱ་བ་ནི་བདག་གིས་ཡོངས་སུ་སྤང་བ་ཐོབ་པ་སྙམ་དུ་ཤེས་པའི་ཕྱིར་དང། རྐུ་སེམས་མི་སྐྱེད་པའི་ཕྱིར་རོ། །མི་མཐུན་པར་བྱེད་པ་ཡིན་པས་ཞེས་བྱ་བ་ནི་དུས་ཆེར་  
བའོ། །གྲོས་བྱས་ཏེ་ཞེས་བྱ་བ་ནི་མཐུན་པར་བྱས་ཏེའོ། །བར་བུར་སྣོད་དག་ཅེས་བྱ་བ་ནི་རྫས་དུ་མའི་སྣོད་དག་གོ། །རང་ཉིད་ཀྱིས་ཕྱུང་སྟེ་ཞེས་བྱ་བ་ནི་བརྟད་པའི་དབང་གིས་དེ་ལ་རེག་པར་རྗེས་སུ་གནང་བའོ། །ཤེས་པར་གྱིས་ཞེས་བྱ་བ་ནི་སྲུངས་ཤིག་ཅེས་སོ། །མཁོ་བ་བསྟབས་  
པ་ཞེས་བྱ་བ་ནི་བསྙེན་བཀུར་བྱ་བའོ། །སྙོད་པར་བྱེད་པ་ཞེས་བྱ་བ་ནི་སྦྲང་རྩི་དང། ཞུན་མར་དང་མར་ལ་སོགས་པ་སྙོད་པའོ། །གསོ་བར་བྱེད་པ་ཞེས་བྱ་བ་ནི་ལུས་སྦོམ་ལག་ཏུ་བྱེད་པའི་ཕྱིར་རོ། །སྐྱེད་པར་བྱེད་པ་ཞེས་བྱ་བ་ནི་ལུས་སྲུང་བར་བྱེད་པའི་ཕྱིར་རོ། །ནུ་མ་སྣུན་པ་ཞེས་བྱ་བ་ནི་  
ནུ་ཞོ་ལྡུད་པར་བྱེད་པའོ། །འཛམ་བུའི་གླིང་སྣ་ཚོགས་སྟོན་པར་བྱེད་པ་ཞེས་བྱ་བ་ནི་གནོད་པ་ཡོངས་སུ་བསྲུང་བའི་ཕྱིར་རོ། །བྱ་དཀའ་བ་བྱེད་པ་དག་ཡིན་ཏེ་ཞེས་བྱ་བ་ནི་མངལ་ནི་གནས་པ་བཟུང་བ་དང་མི་གཙང་བའོ། །ལས་ལ་སོགས་པ་བྱ་དཀའ་བ་བྱེད་པའི་ཕྱིར་རོ། །སྤང་བ་བྱས་  
ཞེས་བྱ་བ་ནི་རལ་བ་ཡོངས་སུ་སྤང་ཞིང་རང་གིས་བསྐུར་བ་བྱས་པའོ། །དེ་ཙམ་གྱིས་ནི་ཞེས་བྱ་བ་ནི་རེ་ཞིག་གོ། །བྱས་པ་ཞེས་བྱ་བ་ནི་འཁོར་བའོ། །ཉེས་པར་བྱས་པ་ཞེས་བྱ་བ་ནི་ལྷག་པར་ཕན་འདོགས་པ་སྤྱོད་པའོ། །ཡང་དག་པར་འཛིན་ཅེས་བྱ་བ་ནི་འདུན་པ་སྐྱེད་དེ་སྦྱོར་དུ་འཇུད་པའོ། །  
འདུལ་བར་བྱེད་ཅེས་བྱ་བ་ནི་མངོན་པར་ཁས་ལེན་པ་འཛིན་དུ་འཛུད་པའོ། །འཇུད་པར་བྱེད་ཅེས་བྱ་བ་ནི་ཆད་པར་མི་བྱེད་པའོ། །རབ་ཏུ་དགོད་པར་བྱེད་ཅེས་བྱ་བ་ནི་ཆེན་པོ་ཉིད་བྱེད་པའོ། །ཚུལ་ཁྲིམས་ཕུན་སུམ་ཚོགས་པ་ཞེས་བྱ་བ་ལ་སོགས་པ་ཕུན་སུམ་ཚོགས་པའི་དོན་ནི་ཟག་པ་  
  
།འདུན་པ་ལས་བྱུང་བའི་སློང་མོ་ཞེས་བྱ་བ་ནི་འདུན་པ་བསྐྱེད་པས་སློང་མོ་བསྒྲུབ་པའོ། །ཟད་པར་ཞེས་བྱ་བ་ནི་ཐམས་ཅད་དུའོ། །ཁྱབ་པར་གྱུར་ཅེས་བྱ་བ་ནི་ཆུབ་པར་གྱུར་པའོ། །འདི་ལྟར་བཅོམ་ལྡན་འདས་དེ་ནི་ཞེས་བྱ་བ་ལ་སོགས་པ་ལ་འདི་ལྟར་  
ཞེས་བྱ་བ་ནི་འདི་ལྟར་རོ། །བཅོམ་ལྡན་འདས་དེ་ནི་ཞེས་བྱ་བ་ནི་དེ་བཞིན་གཤེགས་པ་ཉེ་བར་སྟོན་པ་ཡིན་ནོ། །དེ་བཞིན་གཤེགས་པ་ཞེས་བྱ་བ་ནི་དངོས་པོ་ཐམས་ཅད་ཀྱི་ངོ་བོ་ཉིད་ཇི་ལྟ་བ་དེ་བཞིན་དུ་གཤེགས་པ་དང། སེམས་ཅན་འདུལ་བ་དེ་བཞིན་དུ་གཤེགས་པ་དང། ཉེས་པ་བག་  
ཆགས་དང་བཅས་པ་ཡང་མི་འབྱུང་བ་ཇི་ལྟ་བ་བཞིན་དུ་གཤེགས་པ་དང། དེའི་དང་པོའི་སྨོན་ལམ་ཇི་ལྟར་གྱུར་པ་དེ་བཞིན་དུ་མཛད་པ་མ་ལུས་པ་མཛད་པར་གྱུར་པས་དེ་བཞིན་གཤེགས་པ་ཞེས་བྱའོ། །དགྲ་བཅོམ་པ་ཞེས་བྱ་བ་ནི་འགྲོ་བ་མཐའ་དག་གིས་མཆོད་པར་འོས་པའོ། །ཡང་  
དག་པར་རྫོགས་པའི་སངས་རྒྱས་སོ་ཞེས་བྱ་བ་ནི་ཡང་དག་པར་རྫོགས་པར་སངས་རྒྱས་པ་ཞེས་བྱ་བ་སྟེ། མི་སླུ་བའི་མཁྱེན་པ་ཡང་དག་པས་དོན་མཐའ་དག་རྫོགས་པར་ཐུགས་སུ་ཆུད་ཅིང་སངས་རྒྱས་པའི་ཕྱིར་རོ། །རིག་པ་དང་ཞབས་སུ་ལྡན་པ་ཞེས་བྱ་བ་ནི་མི་སློབ་པའི་རིག་པ་གསུམ་དང་  
མི་སློབ་པའི་ལུས་ཀྱི་སྡོམ་པ་དང། ངག་གི་སྡོམ་པ་དང། ཡང་དག་པར་འཚོ་བའི་སྤྱོད་པ་དག་དང་ལྡན་པའོ། །བདེ་བར་གཤེགས་པ་ཞེས་བྱ་བ་ནི་ཀུན་དུ་གཟིགས་པ་ལ་སོགས་པའི་སྤྱོད་པ་མཛེས་པར་གཤེགས་པ་དང་ལྡན་པའོ། །འཇིག་རྟེན་མཁྱེན་པ་ཞེས་བྱ་བ་ནི་སེམས་ཅན་  
འཁོར་བ་ཐུགས་སུ་ཆུད་པའི་ཕྱིར་རོ། །སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ་ཞེས་བྱ་བ་ནི་འཇམ་པ་དང་རྩུབ་པ་དང་གཉིས་ཀའི་འདུལ་བའི་རྣམ་པ་གསུམ་གྱིས་འདུལ་བ་སྐྱེས་བུ་ལྟ་བུ་དག་ཕྱིན་ཅི་མ་ལོག་པར་འདུལ་བ་མཛད་པའི་ཕྱིར་རོ། །ལྷ་དང་མི་རྣམས་ཀྱི་སྟོན་པ་ཞེས་བྱ་བ་ནི་  
ཡང་དག་པ་ཇི་ལྟ་བ་བཞིན་བདེན་པ་སྟོན་པར་མཛད་པའི་ཕྱིར་རོ། །སངས་རྒྱས་ཞེས་བྱ་བ་ནི་མི་ཤེས་པའི་གཉིད་མ་ལུས་པ་དང་བྲལ་བའི་ཕྱིར་རོ། །བཅོམ་ལྡན་འདས་ཞེས་བྱ་བ་ནི་བདུད་བཞི་བཅོམ་པ་དང་ལྡན་པའི་ཕྱིར་རོ། །བཅོམ་ལྡན་འདས་ཀྱི་ཆོས་ནི་ལེགས་པར་གསུངས་པ་ཞེས་  
  
༄༅། །བྱ་བ་ནི་སངས་རྒྱས་བཅོམ་ལྡན་འདས་ཀྱི་ཆོས་ནི་འཕགས་པའི་བདེན་པ་བཞི་སྟེ། དེ་ནི་དེའི་ལེགས་པར་གསུངས་པའི་ཇི་ལྟ་བ་བཞིན་དུ་ཕྱིན་ཅི་མ་ལོག་པར་ཉེ་བར་བསྟན་པ་ཡིན་ནོ། །ཡང་དག་པར་མཐོང་བ་ཞེས་བྱ་བ་ནི་ཡང་དག་པར་མཐོང་བས་ཕྱེ་བ་སྟེ། ཡང་  
དག་པར་མཐོང་བ་ཞེས་ཡང་དག་པའི་ལྟ་བ་ཟག་པ་མེད་པའི་བློ་སྟེ། དེས་ཕྱེ་བ་ཇི་ལྟ་བ་བཞིན་དུ་རབ་ཏུ་རྣམ་པར་འབྱེད་པས་མཐོང་བའི་ལམ་གྱི་ཚེ་བཅོམ་ལྡན་འདས་ཀྱི་ཆོས་བདེན་པ་བཞིའི་ངོ་བོ་ཉིད་མཐོང་བས་དེའི་ཕྱིར་ཡང་དག་པར་མཐོང་བས་ཕྱེ་བ་ཞེས་བྱ་བ་སྟེ། སླུ་བ་དང་བྲལ་བ་ཞེས་བྱ་བའི་  
ཐ་ཚིག་གོ། །ནད་མེད་པ་ཞེས་བྱ་བ་ནི་འདོད་ཆགས་ལ་སོགས་པའི་ཉོན་མོངས་པས་གདུང་བར་བྱེད་པའི་རང་བཞིན་རིམས་ནད་ལྟ་བུ་དག་དང་ངེས་པར་བྲལ་བས་ནད་མེད་པ་ཞེས་བྱ་སྟེ། བཅོམ་ལྡན་འདས་ཀྱི་ཆོས་ལམ་གྱི་མཚན་ཉིད་དོ། །དུས་ཆད་པ་མེད་པ་ཞེས་བྱ་བ་ནི་འདིར་དེའི་རྩོམ་པ་དང་  
མཐའ་གཉིས་དུས་མཉམ་པ་སྟེ། འདི་ལྟར་གང་ཁོ་ནའི་ཚེ་སྡུག་བསྔལ་ལ་དམིགས་པའི་ལས་སྐྱེ་བ་དེ་ཁོ་ནའི་ཚེ་སྡུག་བསྔལ་མཐོང་བས་སྤང་བར་བྱ་བའི་ཉོན་མོངས་པ་རྣམས་སྤོང་བ་དང། གང་ཁོ་ནའི་ཚེ་ཀུན་འབྱུང་བ་དང། འགོག་པ་དང། ལམ་ལ་དམིགས་པའི་ལམ་སྐྱེ་བ་དེ་ཁོ་ནའི་  
ཚེ་ཀུན་འབྱུང་བ་དང། འགོག་པ་དང། ལམ་མཐོང་བས་སྤང་བར་བྱ་བའི་ཉོན་མོངས་པ་རྣམས་སྤོང་བ་དེའི་དུས་ཕྱིས་དུས་མཉམ་པ་ཞེས་བྱ་བ་སྟེ་ལམ་གྱི་རྩོམ་པ་དང་འབྲས་བུའི་མཐའ་གཉིས་དུས་མཉམ་པ་ཞེས་བྱ་བའི་ཐ་ཚིག་གོ། །ཉེ་བར་གཏོད་པ་ཞེས་བྱ་བ་ནི་ཉེ་བར་གཏོད་པ་ལ་ཡོད་  
པ་ཞེས་བྱ་སྟེ། འཕགས་པའི་བདེན་པ་བཞི་པོ་དག་ལ་ཉེ་བར་གཏོད་པར་མཛད་པས་ཉེ་བར་གཏོད་པ་སྟེ། སངས་རྒྱས་བཅོམ་ལྡན་འདས་སོ། །དེ་ལ་ཡོད་པ་ནི་ཉེ་བར་གཏོད་པ་ལ་ཡོད་པ་སྟེ། བཅོམ་ལྡན་འདས་ཀྱི་ཆོས་ལམ་གྱི་ངོ་བོ་ཉིད་དེ། འདི་ལྟར་གང་གི་ཚེ་ལམ་སྐྱེ་བ་དེའི་ཚེ་ན་  
འཕགས་པའི་བདེན་པ་བཞི་པོ་དག་ལ་ཐེ་ཚོམ་མེད་པར་འགྱུར་བའི་ཕྱིར་རོ། །འདི་མཐོང་བ་ཡོད་པ་ཞེས་བྱ་བ་ནི་ཤོག་ལ་ལྟོས་ཤིག་པ་ལྟ་བུ་ཞེས་བྱ་བ་སྟེ། འཕགས་པའི་ལམ་གྱིས་འགྲོ་བ་རྣམས་ལ་ཚུར་ཤོག་ལ་དེ་ཁོ་ན་ཉིད་བཞི་པོ་དག་ལ་ལྟོས་ཤིག་ཅེས་རུང་བ་ཉིད་ཀྱིས་སྨྲ་བ་དང་འདྲ་  
  
ཤོག་ལ་ལྟོས་ཤིག་པ་ལྟ་བུ་ཞེས་བྱས་ཏེ། འཕགས་པའི་ལམ་སྐྱེས་པ་ན་དེ་ཁོ་ན་ཉིད་ལ་སྒྲིབ་པ་མེད་པ་ཞེས་བྱ་བའི་ཐ་ཚིག་གོ། །མཁས་པ་རྣམས་ཀྱིས་སོ་སོ་རང་གིས་རིག་པ་ཞས་བྱ་བ་ནི་མཁས་པ་འཇིག་རྟེན་ལས་འདས་པའི་ཡེ་ཤེས་བརྙེས་པ་མང་པོ་རྣམས་  
ཀྱིས་སོ་སོར་རང་གི་སེམས་ཀྱིས་རིག་པར་བྱ་བ་ཡིན་གྱི་གཞན་གྱིས་མ་ཡིན་ནོ་ཞེས་བྱ་བའི་ཐ་ཚིག་གོ། །བཅོམ་ལྡན་འདས་ཀྱི་ཆོས་ལ་ལམ་དང་འབྲས་བུའི་མཚན་ཉིད་ཡིན་ནོ། །བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་ནི་ལེགས་པར་ཞུགས་པ་ཞེས་བྱ་བ་ནི་བཅོམ་ལྡན་འདས་ཀྱི་སློབ་མར་  
རབ་ཏུ་བྱུང་བའི་དགེ་འདུན་ནི་མངོན་པར་ཤེས་པ་བུལ་བ་དཀའ་བ་དང། མངོན་པར་ཤེས་པ་མྱུར་བ་དཀའ་བ་དང། མངོན་པར་ཤེས་པ་བུལ་བ་སླ་བ་དང། མངོན་པར་ཤེས་པ་མྱུར་བ་སླ་བའི་ལམ་བསྒྲུབ་པ་ལ་ཞུགས་ཤིང་ཡང་དག་པར་བརྟེན་པ་ཡིན་ནོ། །རིགས་པར་ཞུགས་པ་ཞེས་  
བྱ་བ་ནི་དྲན་པ་ཉེ་བར་གཞག་པ་དང་དྲོ་བར་གྱུར་པ་ལ་སོགས་པ་རིགས་པར་འོས་པའི་ཚོགས་ལ་ཞུགས་པའོ། །དྲང་པོར་ཞུགས་པ་ཞེས་བྱ་བ་ནི་གྱ་གྱུ་མེད་པ་མྱ་ངན་ལས་འདས་པའི་སྲོལ་འཕགས་པའི་ལམ་དུ་ཞུགས་པའོ། །མཐུན་པར་ཞུགས་པ་ཞེས་བྱ་བ་ནི་བསླབས་པས་མཐུན་  
པའམ་མི་སློབ་པས་མཐུན་པའི་ལམ་དུ་ཞུགས་པའོ། །ཆོས་ཀྱི་རྗེས་སུ་མཐུན་པའི་ཆོས་ལ་ཞུགས་པ་ཞེས་བྱ་བ་ནི་ཆོས་མྱ་ངན་ལས་འདས་པ་དེའི་རྗེས་སུ་འགྲོ་བ་ནི་ཆོས་ཀྱི་རྗེས་སུ་མཐུན་པའི་ཆོས་ཏེ། ཟག་པ་མེད་པའི་ཤེས་པ་དང་ལུས་དང་ངག་གི་སྡོམ་པ་དང་ཡང་དག་པའི་འཚོ་བ་ཉིད་ལ་  
ཞུགས་པའོ། །ཆོས་ཀྱི་རྗེས་སུ་མཐུན་པར་སྤྱོད་པ་ཞེས་བྱ་བ་ནི་ཆོས་མྱ་ངན་ལས་འདས་པའི་རྗེས་སུ་མཐུན་པའི་ཆོས་འཕགས་པའི་ལམ་གྱི་རྗེས་སུ་མཐུན་པའི་ཆོས་སོ་སོར་ཐར་པའི་སྡོམ་པ་དང་སྡོམ་པའི་རྗེས་སུ་མཐུན་པའི་ཆོས་ལུས་དང་ངག་གི་སྡོམ་པ་དང་ཡང་དག་པའི་འཚོ་བ་དག་ལ་རྗེས་  
སུ་སྒྲུབ་པར་བྱེད་ཅེས་བྱ་བའི་ཐ་ཚིག་གོ། །དེ་ལྟར་ཆོས་ཀྱི་རྗེས་སུ་མཐུན་པར་དཔྱོད་པ་དག་གི་ངོ་བོ་ཉིད་བསྟན་པའི་ཕྱིར་དགེ་འདུན་ལ་ཞེས་བྱ་བ་ལ་སོགས་པ་གསུངས་ཏེ། དགེ་འདུན་ལ་ཞེས་བྱ་བ་ནི་དགེ་འདུན་གྱི་ནང་ན་སྟེ་དེན་གང་ཟག་འདི་ལྟ་བུ་དག་ཡོད་དོ་ཞེས་བྱ་བའི་ཐ་ཚིག་གོ། །རྒྱུན་དུ་  
  
༄༅། །ཞུགས་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་དག་ཀྱང་ཡོད་ཅེས་བྱ་བ་ལ་རྒྱུན་ཅེས་བྱ་བ་ནི་འཕགས་པའི་ལམ་སྟེ། དེས་མྱ་ངན་ལས་འདས་པའི་རྒྱ་མཚོར་འཇུག་པའི་ཕྱིར་རོ། །དེར་ཞུགས་པ་ནི་རྟོགས་པ་སྟེ། རྒྱུན་དུ་ཞུགས་པ་དེ་ཉིད་འབྲས་  
བུ་ཡིན་པས་རྒྱུན་དུ་ཞུགས་པའི་འབྲས་བུ་སྟེ། ཁམས་གསུམ་གྱི་ཉོན་མོངས་པ་མཐོང་བས་སྤང་བར་བྱ་བ་རྣམས་སྤངས་སོ། །དེས་འཐོབ་པའི་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱ་བས་དེ་དེའི་ཕྱིར་ཞུགས་པ་ནི་རྒྱུན་དུ་ཞུགས་པའི་འབྲས་བུས་མངོན་སུམ་དུ་བྱ་བའི་ཕྱིར་ཞུགས་  
པ་དག་སྟེ། རིམ་གྱིས་མཐོང་བའི་ལམ་གྱིས་ཁམས་གསུམ་པའི་ཉོན་མོངས་པ་མཐོང་བས་སྤང་བར་བྱ་བ་རྣམས་སྤང་བའི་ཕྱིར་བརྩོན་པ་གང་དག་ཡིན་པ་དག་གམ་ཞེས་ཆེར་འདོད་ཆགས་དང་བྲལ་བ་བསྒོམ་པས་སྤང་བར་བྱ་བ་རྣམས་དྲུག་པ་མ་སྤངས་པ་གང་དག་ཡིན་པ་དག་གོ། །རྒྱུན་དུ་  
ཞུགས་པ་དག་ཅེས་བྱ་བ་ནི་གང་དག་གིས་རྒྱུན་དུ་ཞུགས་པའི་འབྲས་བུ་ཐོབ་པ་དེ་དག་གོ། །ལན་ཅིག་ཕྱིར་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་དག་ཅེས་བྱ་བ་ནི་གང་དག་ལན་ཅིག་ཅེས་བྱ་བ་རེ་ཞིག་མིའི་འགྲོ་བ་པའི་དཔེར་འགྱུར་ཞིང་ལྷག་པ་མེད་པ་དེ་དག་ནི་ལན་ཅིག་ཕྱིར་འོང་བ་  
དག་སྟེ་འདོད་པ་ན་སྤྱོད་པའི་ཉོན་མོངས་པ་བསྒོམ་པས་སྤང་བར་བྱ་བདག་གི་རྣམ་པ་དྲུག་ཏུ་སྤངས་ཤིང་མཐོང་བའི་ལམ་ལས་ལངས་པའི་འཕགས་པའི་གང་ཟག་རྣམས་སོ། །དེ་དག་གི་འབྲས་བུ་ནི་ལན་ཅིག་ཕྱིར་འོང་བའི་འབྲས་བུ་སྟེ། ཁམས་གསུམ་པའི་ཉོན་མོངས་པ་མཐོང་བས་སྤང་བར་བྱ་བ་  
རྣམས་སྤངས་པ་དང་འདོད་པ་ན་སྤྱོད་པ་ཉོན་མོངས་པ་རྣམས་བསྒོམ་པས་སྤང་བར་བྱ་བ་དག་གི་རྣམ་པ་དྲུག་སྤངས་པའོ། །དེ་མངོན་སུམ་དུ་བྱ་བའི་ཕྱིར་ཞུགས་པ་ནི་ལན་ཅིག་ཕྱིར་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་དག་སྟེ། རིམ་གྱིས་བསྒོམ་པའི་ལམ་ལས་རིམ་གྱིས་ཞུགས་པ་དང་མཐོང་  
བའི་ལམ་ལ་ཤས་ཆེར་འདོད་ཆགས་དང་བྲལ་བའོ། །ལན་ཅིག་ཕྱིར་འོང་བ་དག་ཅེས་བྱ་བ་ནི་གང་དག་གིས་དེའི་འབྲས་བུ་ཐོབ་པ་དག་གོ། །ཕྱིར་མི་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་དག་ཅེས་བྱ་བ་ནི་གང་དག་འདོད་པའི་ཁམས་སུ་སྐྱེ་བའི་དོན་དུ་ཡང་ཕྱིར་མི་འོང་བར་འདོད་  
  
།དེ་དག་གི་འབྲས་བུ་ནི་ཕྱིར་མི་འོང་བའི་འབྲས་བུ་སྟེ་ཁམས་གསུམ་པའི་ཉོན་མོངས་པ་མཐོང་བས་སྤང་བར་བྱ་བ་རྣམས་དང། འདོད་པ་ན་སྤྱོད་པའི་བསྒོམ་པས་སྤང་བར་བྱ་བ་རྣམས་སྤངས་པའོ། །  
དེ་མངོན་སུམ་དུ་བྱ་བའི་ཕྱིར་ཞུགས་པ་ནི་ཕྱིར་མི་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་དག་སྟེ། བསྒོམ་པའི་ལམ་ལ་མཐར་གྱིས་ཞུགས་པ་དང་མཐོང་བའི་ལམ་ལ་འདོད་ཆགས་དང་བྲལ་བ་སྔོན་དུ་བཏང་བ་དག་གོ། །ཕྱིར་མི་འོང་བ་དག་ཅེས་བྱ་བ་ནི་གང་དག་གིས་དེའི་འབྲས་བུ་ཐོབ་  
པ་དག་གོ། །དགྲ་བཅོམ་པ་ཉིད་ཀྱི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་དག་ཅེས་བྱ་བ་ལ། དགྲ་བཅོམ་པ་ཉིད་ཅེས་བྱ་བ་ནི་འགྲོ་བ་མཐའ་དག་གིས་མཆོད་པར་འོས་པ་ཉིད་དོ། །དེ་ཉིད་འབྲས་བུ་ཡིན་པས་དགྲ་བཅོམ་པ་ཉིད་ཀྱི་འབྲས་བུ་སྟེ། ཁམས་གསུམ་པའི་མཐོང་བ་དང་བསྒོམ་པས་  
སྤང་བར་བྱ་བའི་ཉོན་མོངས་པ་མ་ལུས་པར་སྤངས་པའོ། །དེ་མངོན་སུམ་དུ་བྱ་བའི་ཕྱིར་ཞུགས་པ་ནི་དགྲ་བཅོམ་པ་ཉིད་ཀྱི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་དག་གོ། །ངག་དང་མཐོང་བའི་མས་ལས་ལངས་ཤིང་གཟུགས་དང་གཟུགས་མེད་པ་ལས་འདོད་ཆགས་དང་བྲལ་བར་བྱ་བའི་  
ཕྱིར་ལམ་སྒོམ་པར་བྱེད་པ་དག་གོ། །དགྲ་བཅོམ་པ་དག་ཅེས་བྱ་བ་ནི་གང་དག་གིས་དེའི་འབྲས་བུ་ཐོབ་པ་དག་གོ། །གང་ཟག་རྣམ་པར་གཞག་པ་བསྟན་པའི་ཕྱིར་དེ་ལྟར་དེ་དག་ནི་ཞེས་བྱ་བ་ལ་སོགས་པ་གསུངས་ཏེ། སྐྱེས་བུ་བཞི་ཞེས་བྱ་བ་ལ། ཟུང་ཞེས་བྱ་བ་ནི་ཕྲུགས་ཏེ་རྒྱུན་དུ་ཞུགས་པ་  
དང། དེ་ལ་ཞུགས་པ་ནི་ལམ་གྱི་རིགས་མཐུན་པའི་ཟུང་གཅིག་གོ། །ལྷག་མ་གསུམ་ཡང་དེ་བཞིན་དུ་ཤེས་པར་བྱའོ། །རྒྱུ་ཆེར་བགྲང་བ་བསྟན་པའི་ཕྱིར་སྐྱེས་བུ་གང་ཟག་བརྒྱད་ཡིན་ནོ་ཞེས་བྱ་བ་གསུངས་ཏེ། གཞན་ནི་ཞུགས་པ་ཡིན་ལ་གཞན་ནི་འབྲས་བུ་ལ་གནས་པ་ཡིན་པར་བསྟན་  
པའི་ཕྱིར་བརྒྱད་ཅེས་སྨོས་ཏེ་ལམ་ཐ་དད་པའི་ཕྱིར་རོ། །ཡོན་ཏན་འགྲུབ་པར་བསྟན་པའི་ཕྱིར་བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་དེ་ནི་ཞེས་བྱ་བ་ལ་སོགས་པ་གསུངས་ཏེ། ཚུལ་ཁྲིམས་ཕུན་སུམ་ཚོགས་པ་ཞེས་བྱ་བ་ནི་སློབ་པ་དང་མི་སློབ་པའི་ཚུལ་ཁྲིམས་དང་ལྡན་པའོ། །ཏིང་  
  
༄༅། །ངེ་འཛིན་ཕུན་སུམ་ཚོགས་པ། ཤེས་རབ་ཕུན་སུམ་ཚོགས་པ་ཞེས་བྱ་བ་ཡང་དེ་བཞིན་དུ་ཤེས་པར་བྱའོ། །རྣམ་པར་གྲོལ་བ་ཕུན་སུམ་ཚོགས་པ་ཞེས་བྱ་བ་ལ། རྣམ་པར་གྲོལ་བ་ཞེས་བྱ་བ་ནི་ཟག་པ་མེད་པའི་མོས་པ་སྟེ། སློབ་པ་དང་མི་སློབ་པའི་སྡུག་  
བསྔལ་ལ་ཆོས་ཤེས་པའི་བཟོད་པ་ལ་སོགས་པ་དང་དེ་དང་མཚུངས་པར་ལྡན་པ་དང་ལྡན་པ་ནི་རྣམ་པར་གྲོལ་བ་ཕུན་སུམ་ཚོགས་པའོ། །རྣམ་པར་གྲོལ་བའི་ཤེས་པ་དང། མཐོང་བ་ཕུན་སུམ་ཚོགས་པ་ཞེས་བྱ་བ་ལ། རྣམ་པར་གྲོལ་བའི་ཞེས་བྱ་བ་ནི་རྣམ་པར་གྲོལ་བ་ན་ཤེས་པ་དང་  
མཐོང་བ་སྐྱེས་པའམ་རྣམ་པར་གྲོལ་བ་དང་མཚུངས་པར་ལྡན་པའི་ཤེས་པ་དང་མཐོང་བ་ཞེས་བྱ་བར་སྦྱར་རོ། །ཤེས་པ་ཞེས་བྱ་བ་ནི་སྡུག་བསྔལ་ལ་ཆོས་ཤེས་པ་ལ་སོགས་པ་དང། ཟག་པ་ཟད་པ་ལ་སོགས་པ་དང། མཐོང་བ་ཞེས་བྱ་བ་ནི་སྡུག་བསྔལ་ལ་ཆོས་ཤེས་པའི་བཟོད་པ་ལ་སོགས་པ་དང་  
མི་སློབ་པའི་ཡང་དག་པའི་ལྟ་བ་ལ་སོགས་པའོ། །ཤེས་པ་དང་མཐོང་བ་དེ་གཉིས་དང་ལྡན་པ་ནི་རྣམ་པར་གྲོལ་བའི་ཤེས་པ་དང་མཐོང་བ་ཕུན་སུམ་ཚོགས་པ་ཞེས་བྱའོ། །གང་དག་ཉོན་མོངས་པའི་དྲི་མ་བསལ་ཞིང་ངོ་བོ་ཉིད་རྣམ་པར་གྲོལ་བར་སྨྲ་བ་དེ་དག་གི་ལུགས་ལ་ནི་སློབ་པ་རྣམ་པར་གྲོལ་བ་མེད་  
པར་འགྱུར་བས་དགེ་འདུན་ཐམས་ཅད་ལ་རྣམ་པར་གྲོལ་བ་ཕུན་སུམ་ཚོགས་པས་ཁྱབ་པར་མི་འགྱུར་བ་དེ་ནི་མི་རུང་ངོ། །ཀུན་སྦྱིན་པའི་འོས་སུ་གྱུར་པ་ཞེས་བྱ་བ་ནི་འབྲས་བུ་འདོད་པས་ཆོས་གོས་ལ་སོགས་པ་དག་གིས་མཆོད་པར་འོས་པའི་ཕྱིར་རོ། །རབ་ཏུ་སྦྱིན་པའི་འོས་སུ་གྱུར་པ་ཞེས་བྱ་བ་ནི་ཐར་  
པའི་འབྲས་བུ་ཉིད་ཀྱིས་དེ་ལ་མཆོད་པར་བྱ་བ་ཆེས་ཁྱད་པར་དུ་འཕགས་པའི་ཕྱིར་རོ། །ཐལ་མོ་སྦྱར་བའི་འོས་སུ་གྱུར་པ་ཞེས་བྱ་བ་ནི་ཐལ་མོ་སྦྱར་བས་མཆོད་པའི་འོས་ཡིན་པའི་ཕྱིར་རོ། །ཕྱག་བྱ་བའི་འོས་སུ་གྱུར་པ་ཞེས་བྱ་བ་ནི་ཕྱག་བྱ་བའི་འོས་ཡིན་པའི་ཕྱིར་རོ། །བསོད་ནམས་ཀྱི་ཞིང་བླ་ན་མེད་  
པ་ཞེས་བྱ་བ་ནི་དེ་བས་ཁྱད་པར་འཕགས་པའི་དགེ་འདུན་གཞན་མེད་པའི་ཕྱིར་རོ། །འཇིག་རྟེན་གྱི་ཡོན་གནས་ཡིན་ནོ་ཞེས་བྱ་བ་ནི་འགྲོ་བ་ཐམས་ཅད་ཀྱི་ཡོན་གྱི་འོས་ཡིན་པའི་ཕྱིར་རོ། །ཆོམ་རྐུན་པ་དག་ཅེས་བྱ་བ་ནི་གཡོ་སྒྱུ་ཅན་དག་གོ། །བགྲོད་པར་གྱུར་ནས་ཞེས་བྱ་བ་ནི་དབང་དུ་གྱུར་ནས་སོ། །  
  
ཆོས་མངོན་པ་དག་ལ་སྡེ་སྣོད་ཀྱི་སྒྲ་ཡོད་དེ། འདུས་པ་ཡིན་པའི་ཕྱིར་ཆོས་སྨྲ་བ་ཞེས་བྱ་བ་ནི་ཆོས་ཀྱི་གཏམ་བྱེད་ནུས་པའོ། །རིགས་པའི་སྤོབས་པ་དང་ལྡན་པ་ཞེས་བྱ་བ་ནི་རིགས་པ་དང་ལྡན་པ་སྟོན་པའི་ཕྱིར་རོ། །གྲོལ་བའི་སྤོབས་པ་དང་ལྡན་པ་  
ཞེས་བྱ་བ་ནི་ཐགས་ཐོགས་མེད་པར་སྟོན་པའི་ཕྱིར་རོ། །བསོད་ནམས་བྱ་བའི་གཞི་ཞེས་བྱ་བ་ལ། བསོད་ནམས་བྱ་བ་ཞེས་བྱ་བ་ནི་དགེ་བ་སྤེལ་བའོ། །དེའི་གཞི་ཞེས་བྱ་བ་ནི་རྒྱུའོ། །དེ་ནི་སྦྱིན་པ་དང་ཚུལ་ཁྲིམས་དང། སྒོམ་པ་ཞེས་བྱ་བ་གསུམ་པོ་དག་གོ། །དེ་དག་གི་བསྔགས་པ་བརྗོད་  
ཅིང་ཞེས་བྱ་བ་ནི་ཕན་ཡོན་བསྒྲགས་ཤིང་དོ། །དེ་དག་ལ་བཀོད་ནས་ཞེས་བྱ་བ་ནི་བཞག་ནས་སོ། །རྣམ་པར་བཤད་ཅེས་བྱ་བ་ནི་རྣམ་པར་ཕྱེ་བའོ། །རིན་ཆེ་བ་ཞེས་བྱ་བ་ནི་རིན་ཐང་ཆེ་བའོ། །ཆེ་བར་འོས་པ་ཞེས་བྱ་བ་ནི་བཀྲ་བའོ། །བར་ཇི་སྲིད་པ་ཞེས་བྱ་བ་ནི་ཐག་ཇི་སྲིད་པར་རོ། །ནད་པའི་  
རྐྱེན་དང་སྨན་གྱི་ཡོ་བྱད་ཅེས་བྱ་བ་ནི་ནད་པའི་རྐྱེན་མཁོ་བའི་ཡོ་བྱད་བུ་རམ་ལ་སོགས་པ་གང་དག་ཡིན་ང་དང། སྨན་གྱི་ཟོང་ལ་སོགས་པ་སྨན་ཡོ་བྱད་གང་དག་ཡིན་པ་དེ་དག་ནི་ནད་པའི་རྐྱེན་དང་སྨན་གྱི་ཡོ་བྱད་དག་ཅེས་བྱའོ། །ཐུགས་ལས་ཆུང་ངུ་ཞེས་བྱ་བ་ནི་བསམ་མི་དགོས་  
པའོ། །གནས་དེ་ལྟ་བུ་ཡོད་པས་ཞེས་བྱ་བ་ལ། འདིར་གནས་ཞེས་བྱ་བ་ནི་སྲིད་པའམ་རྒྱུའོ། །དུས་ཤེས་པར་འགྱུར་རོ་ཞེས་བྱ་བ་ནི་དགོས་པའི་དུས་གང་ཡིན་པ་ཤེས་པར་འགྱུར་བའོ། །བཞིན་བསྒྱུར་ཞིང་ཞེས་བྱ་བ་ནི་ངོམ་ཟུམ་བྱེད་པའོ། །ཡོངས་སུ་བཏང་བ་ལས་བྱུང་བའི་བསོད་ནམས་ཞེས་བྱ་  
ནི་ཡོངས་སུ་གཏོང་བའི་རྒྱུ་ལས་བྱུང་བ་དངོས་ཀྱི་དུས་སུ་བྱུང་བའོ། །ཡོངས་སུ་ལོངས་སྤྱོད་པ་ལས་བྱུང་བའི་བསོད་ནམས་ཞེས་བྱ་བ་ནི་ཡོངས་སུ་ལོངས་སྤྱོད་པའི་རྒྱུ་ལས་བྱུང་བ་སེམས་ཅན་ལ་ཕན་པའི་དུས་སུ་འབྱུང་བ་ཞེས་བྱ་བའི་ཐ་ཚིག་གོ། །ལེགས་ཀྱི་ཞེས་བྱ་བ་ནི་ཆས་མཛེས་ཀྱིའོ། །ལམ་དུ་  
ཞུགས་པ་ཞེས་བྱ་བ་ནི་ངལ་བས་ཉམ་ཐག་པའི་མི་དག་ལམ་དེར་སྐྲ་མེད་པར་འཇུག་པས་སྒྲ་མེད་པ་ནི་ལམ་མོ། །དེར་ཞུགས་པ་ནི་ལམ་དུ་ཞུགས་པའོ། །ཡང་དག་པར་བླངས་ཏེ་འཇུག་པ་ཞེས་བྱ་བ་ནི་རྗེས་སུ་བསྒྲུབ་པའོ། །ཤེས་པ་ཞེས་བྱ་བ་ནི་རབ་ཏུ་གྲགས་པའོ། །རྫས་ཞེས་བྱ་བ་ནི་  
  
༄༅། །གཞིའོ། །ཡོ་བྱད་ཅེས་བྱ་བ་ནི་བཞག་པའོ། །འབྲང་ཞིང་ཞེས་བྱ་བ་ནི་ཕྱི་བཞིན་འབྲང་བའོ། །དེ་ལྟར་ན་ཞེས་བྱ་བའི་སྒྲ་ནི་མི་བཟོད་པའོ། །ལམ་དུ་བཟླ་བ་ཞེས་བྱ་བ་ནི་བསྐུར་བའོ། །རི་བྲགས་ཞེས་བྱ་བ་ནི་རིའི་གྲོང་ངོ། །རུང་བར་བྱས་ཏེ་ཞེས་བྱ་བ་ལོངས་སྤྱད་པར་  
འོས་པའོ། །མཐའ་ཆགས་ཞེས་བྱ་བ་ནི་ཁ་ཚར་གྱི་མཐའ་བཙེམས་པའོ། །རང་ཆགས་ཞེས་བྱ་བ་ནི་ཕུན་ཚར་གྱི་མཐའ་བཙེམས་པའོ། །ཁ་ཅིག་ན་རེ་མཐའ་ཆགས་ཞེས་བྱ་བ་ནི་ཁ་ཚར་བཅད་པའོ་ཞེས་ཟེར་རོ། །བ་ལང་གི་ལྕི་བ་བཙིར་བ་ཞེས་བྱ་བ་ནི་བ་ལང་གི་ལྕི་བའི་ཁུ་བའོ། །ཕོངས་པ་དག་ཏུ་  
ཞེས་བྱ་བ་ནི་ཕོངས་པའི་དུས་ཏེ། གང་དུ་བཙོ་བླག་ལ་སོགས་པ་གཞིའི་ཆོ་ག་མི་ནུས་པ་ཞེས་བྱ་བའི་ཐ་ཚིག་གོ། །གནས་སྐབས་ཐ་མལ་པ་དག་ཏུ་ཞེས་བྱ་བ་ནི་མི་བྲེལ་བ་དག་ཏུའོ། །དྲུག་སྡེ་ཞེས་བྱ་བ་ནི་དགའ་བོ་དང་ཉེ་དགའ་དང་འཆར་ཀ་དང་འགྲོ་མགྱོགས་དང་ནབ་སོ་དང་འདུན་པ་ཞེས་བྱ་བ་དག་  
གོ༑ །ལྷུང་བཟེད་ནག་པོ་ཅན་ཞེས་བྱ་བ་ནི་བསོད་སྙོམས་པའོ། །རྐང་པ་སྤྲེའུ་ཞག་གིས་བསྐུས་ཏེ་ཞེས་བྱ་བ་ནི་རྐང་པ་བསྐུ་བ་ལ་དེ་མཁོ་སྟེ། དེས་ན་ཇི་ལྟར་འདོད་པའི་ཡུལ་དུ་འགྲོ་བ་འགྲུབ་པ་དང། ཇི་ལྟར་བསམས་པའི་དོན་ཡང་འགྲུབ་པའོ། །ཁྲོན་པའི་རུས་སྦལ་ཞེས་བྱ་བ་ནི་ཁྲོན་པའི་  
ནང་ན་འདུག་པའི་རུས་སྦལ་ལོ། །འགྲུབ་པར་རོ་ཞེས་བྱ་བ་རྙེད་པར་རོ། །མཐོན་དམན་ཅན་ཞེས་བྱ་བ་ནི་འབར་འབུར་ཅན་ནོ། །བུད་མེད་ཀྱི་ཡུལ་གནས་ངན་ལེན་ཀུན་དུ་སྤྱོད་པ་ཞེས་བྱ་བ་ནི་བུད་མེད་མི་དགེ་བ་སྟེ། ཕལ་ཆེར་དགེ་སློང་དག་ལ་ཀུན་དུ་ཆགས་པའི་ཕྱིར་རོ། །མ་བསྒྱུར་ཏེ་ཞེས་བྱ་  
བ་ནི་མ་བཙོངས་ཏེའོ། །ཀུན་དུ་སྤྱོད་པ་ཞེས་བྱ་བ་ནི་གོམས་པའོ། །ཕྱིར་འོང་བའི་དོན་མཐུན་ཞེས་བྱ་བ་ནི་ཁ་ཕྱིར་བལྟས་ཏེ་འོང་བའི་ཚོང་བའོ། །གོས་དཀར་པོ་ཅན་ཞེས་བྱ་བ་ནི་ཆོམ་རྐུན་པ་དག་ནི་གོས་སྔོན་པོ་ཅན་ཡིན་པས་འདི་དག་ནི་དངོས་ཆོམ་རྐུན་པ་མ་ཡིན་པས་གོས་དཀར་པོ་གོན་ཡང་  
ཆོམ་རྐུན་པ་དང་འདྲ་བས་ཆོམ་རྐུན་པ་ལྟ་བུ་ཞེས་གསུངས་སོ། །ལྕེ་རྟེན་གྱིས་ཞེས་བྱ་བ་ནི་སྒྱུ་ཐབས་ཀྱིས་སོ། །བདེན་པ་ཞེས་བྱ་བ་ནི་རིགས་པ་ཐོབ་པས་སོ། །རྫས་ཐམས་ཅད་འཕྲོག་པར་བྱེད་པས་ཞེས་བྱ་བ་ནི་ནོར་ཐམས་ཅད་འཕྲོག་པར་བྱེད་པའོ། །འཚེར་ཞིང་ཞེས་བྱ་བ་ནི་འཇིགས་  
  
།ལག་པ་ལ་འགྲམ་པ་གཏད་དེ་ཞེས་བྱ་བ་ནི་ལག་པར་འགྲམ་པ་མཁུར་ཚོས་བཞག་སྟེའོ། །ཀུན་ཤེས་པ་ཞེས་བྱ་བ་ནི་ཀུན་དུ་གྲགས་པའོ། །གང་དུ་སྒོ་དང་སྒེའུ་ཆུང་དག་ནས་ཤོ་གམ་གཅོད་པར་གྲགས་པ་ད་ནི་ཀུན་ཤེས་པའི་ཤོ་གམ་ཅན་ནོ། །སྒེའུ་ཆུང་ཞེས་བྱ་བ་ནི་མ་གྲགས་པའི་  
ལམ་མོ། །གནོད་སྦྱིན་ལ་གཏོར་མ་བྱས་ཏེ་ཞེས་བྱ་བ་ནི་ལྷ་ལ་གཏོར་མ་ཕུལ་ཏེའོ། །མིག་ལམ་ཞེས་བྱ་བ་ནི་མིག་ལམ་སྟེ་སྣང་བའོ། །འདེས་ཤིང་ཞེས་བྱ་བ་ནི་དེད་ཅིང་ངོ། །མཚན་མོ་ནམ་ལངས་པ་ཞེས་བྱ་བ་ནི་མཚན་མོ་ཟད་པའོ། །སྲང་དུ་ཞེས་བྱ་བ་ནི་ཚོང་དུས་སུའོ། །དགེ་སྦྱོང་གི་ཚུལ་  
ཞེས་བྱ་བ་ནི་རབ་ཏུ་བྱུང་བའོ། །ཚིག་པ་ཡིན་ནོ་ཞེས་བྱ་བ་ནི་ཉམས་པའོ། །བྲམ་ཟེའི་ཚུལ་ཞེས་བྱ་བ་ནི་རིགས་ཀྱི་ཆོས་སོ། །གཞན་གྱི་འཚོ་ཞེས་བྱ་བ་ནི་གཞན་གྱི་འཚོ་བའི་ཐབས་སོ། །གནོད་པ་བྱེད་ཅེས་བྱ་བ་ནི་མེད་པར་བྱེད་པའོ། །སྨོད་པར་བྱེད་ཅེས་བྱ་བ་ནི་མིང་ནས་འབྱིན་ཅིང་ཉེས་པ་སྒྲོགས་  
པའོ། །ཕྱར་ཀ་གཏོང་བར་བྱེད་ཅེས་བྱ་བ་ནི་གཞོགས་ཀྱིས་སྙད་འདོགས་པས་སོ། །ཁ་ཟེར་བར་བྱེད་ཅེས་བྱ་བ་ནི་སྤྱོ་བར་བྱེད་པའོ། །དགེ་སྦྱོང་མི་བསྲུང་བ་ཞེས་བྱ་བ་ནི་ཆད་པ་དང་བྲལ་བའོ། །ངོ་བྱའོ་ཞེས་བྱ་བ་ནི་རག་ལུས་པར་བྱ་བའོ། །སྡིག་པ་ཞི་བར་གྱུར་ཅིག་ཅེས་བྱ་བ་ནི་ལྡོག་པར་  
གྱུར་ཅིག་ཅེས་བྱ་བའི་ཐ་ཚིག་གོ། །ཚར་གཅད་པར་བྱ་ཞེས་བྱ་བ་ནི་ཕམ་པར་བྱ་བའོ། །མི་ཉལ་བར་སྦྱོར་ཞེས་བྱ་བ་ནི་མི་ཉལ་བ་ལ་བརྩོན་པའོ། །དེའི་རྗེས་སུ་སོང་བ་ནི་མི་ཉལ་བའི་སྦྱོར་བ་ལ་རྗེས་སུ་བརྩོན་པའོ། །ཡོངས་སུ་གཡོ་བ་དང་བཅས་པ་ཞེས་བྱ་བ་ནི་འཁྲུགས་པ་དང་བཅས་པའོ། །  
མཚན་མོ་དང་བཅས་པ་ཞེས་བྱ་བ་ནི་ནམ་མཁའ་ཕན་ཕུན་ཙམ་གྱི་དུས་ཞེས་བྱ་བའི་ཐ་ཚིག་གོ། །བཀྲེན་པ་དག་ཅེས་བྱ་བ་ནི་ཉོན་མོངས་པ་དག་ཅེས་བྱ་བའི་ཐ་ཚིག་གོ། །རྒྱས་པ་ཞེས་བྱ་བ་ནི་རྒྱུན་མི་འཆད་པའོ། །འཕེལ་བ་ཞེས་བྱ་བ་ནི་འབྲས་བུ་མང་བའོ། །ཡངས་པ་ཞེས་བྱ་བ་ནི་ཞིང་ལ་སོགས་  
པའི་ས་གཞི་མང་བའོ། །དབང་བའི་ཞེས་བྱ་བ་ནི་འཐོབ་པའིོ། །བསླུས་ཏེ་ཞེས་བྱ་བ་ནི་བྲིད་དེའོ། །ཁུ་ཚུར་ཞེས་བྱ་བ་ནི་སོར་མོ་བཅངས་པས་བརྡེག་པའོ། །རང་ཐག་གི་རྡོ་ཞེས་བྱ་བ་ནི་རྡོ་བའོ། །རྩ་ཕུག་གི་ཞེས་བྱ་བ་ནི་ཁྲག་གཏར་བའོ། །བྲལ་ཞེས་བྱ་བ་ནི་ཐག་རིང་དུ་སོང་བའོ། །འདའ་  
  
༄༅། །བར་བགྱིད་པ་མ་ལགས་ཀྱི་ཞེས་བྱ་བ་ནི་འཁུ་བར་བྱ་བ་མ་ཡིན་པའོ། །ཚོང་པར་མི་འགྱུར་བ་ཞེས་བྱ་བ་ནི་ཟོང་ཟད་པའོ། །དྲལ་དྲལ་ཅིང་ཞེས་བྱ་བ་ནི་བཟླས་པའི་ཕྱིར་ལན་གཉིས་སུ་སྨོས་སོ། །ལོ་ཐང་འདུ་བ་ཞེས་བྱ་བ་ལ། །ལོ་ཐང་ཞེས་བྱ་བ་ནི་རྒྱལ་པོའི་དཔྱའོ། །  
དེའི་འབྱུང་ཁུངས་ནི་རྐུ་བའོ། །དེ་མི་སྐྱེ་བ་ནི་མི་འབྱུང་བའོ། །བཙོན་རར་བཅུག་སྟེ་ཞེས་བྱ་བ་ནི་བཙོན་དུ་བཟུང་སྟེའོ། །ཀུན་ཤེས་པའི་ཤོ་གམ་ཅན་ཞེས་བྱ་བ་ནི་གྲགས་པའི་ཤོ་གམ་ཅན་ནོ། །ཉེས་པ་བྱེད་པའི་ཤོ་གམ་ཅན་ཞེས་བྱ་བ་ལ། ཉེས་པ་ཞེས་བྱ་བ་ནི་སྐྱོན་ནམ་གནོད་པའམ་ནན་ཏུར་རོ།།  
དེ་བྱེད་པ་ནི་ཉེས་པ་བྱེད་པ་སྟེ། ཤོ་གམ་འདྲ་བ་དག་གི་ནོར་འཕྲོག་པར་བྱེད་ཅེས་བྱ་བའི་ཐ་ཚིག་གོ། །རྒྱལ་སྲིད་བྱེད་དུ་བཅུག་ཅེས་བྱ་བ་ནི་བློན་པོ་དག་ཡུལ་སྲུང་བ་བྱེད་དུ་བཅུག་པའོ། །འདུན་པ་ཞེས་བྱ་བ་ནི་སྐྱེ་བོ་མང་པོ་འདུ་བའི་གནས་སོ། །གཟིགས་སུ་གསོལ་ཞེས་བྱ་བ་ནི་ལྟོས་ཤིག་ཅེས་  
བྱ་བའོ། །ར་མདའ་ཟློག་པའི་སྐད་ཅེས་བྱ་བ་ནི་ཐར་བར་བྱ་བའི་སྒྲའོ། །བསྔགས་པ་ཞེས་བྱ་བ་ནི་ཡོན་ཏན་བརྗོད་པའོ། །ཧ་ཅང་བྱ་བ་བྱེད་པ་ཞེས་བྱ་བ་ནི་ལན་མང་དུ་ཚོད་མི་ཤེས་པ་ཉིད་དུ་བྱེད་པར་རོ། །རྡེའུ་སྲིན་ཞེས་བྱ་བ་ནི་སའི་ནང་ནས་སྐྱེས་པའོ། །སྦྲུལ་ཁས་སྡིགས་པ་དག་ཅེས་བྱ་བ་ནི་གང་  
དག་སྦྲུལ་གྱི་ཁ་ཉེ་བར་བསྟན་ཏེ་སྡིགས་པ་ལ་སོགས་པས་འཚོ་བར་བྱེད་པ་དག་གོ། །ཁ་ལུངས་པའི་ཡང་བ་ན་དག་ཅེས་བྱ་བ་ལ། ཁ་ལུངས་པ་ཞེས་བྱ་བ་ནི་འབྲོག་ཕྱོགས་ན་གནས་པའོ། །ཡང་བ་ན་ཞེས་བྱ་བ་ནི་མིའི་རིགས་ཀླ་ཀློ་དག་ཅིག་གི་མིང་ངོ། །འཆའ་ཞིང་ཞེས་བྱ་བ་ནི་ལྡད་པའོ། །ཡུལ་  
ཕྱོགས་ཞེས་བྱ་བ་ནི་འདུ་བའི་གནས་སོ། །བརྡ་ཞེས་བྱ་བ་ནི་དུས་བརྡའོ། །མཚན་མ་ཞེས་བྱ་བ་ནི་མངོན་མཚན་ཅན་ནོ། །དམར་སེར་ཅན་ཞེས་བྱ་བ་ནི་བླ་གོས་སེར་པོ་དང་བཅས་པའི་སྣམ་སྦྱར་དམར་པོ་འམ་ཡང་ན་ཉིས་རིམ་མོ། །ཁར་བ་སྦུབས་ཅན་ཞེས་བྱ་བ་ནི་ལྕགས་ཀྱི་སྦུབས་ཀྱིས་དཀྲིས་པའོ། །ཡུལ་  
ཕྱོགས་ལ་སོགས་པ་དེ་དག་ནི་རྐུ་བར་བྱེད་པའི་ཡུལ་དུ་ཁྲིད་པའི་མཐའ་ཡིན་ཏེ། དེ་ཉིད་བརྐུས་པ་ཡིན་པར་ཤེས་པར་བྱའོ། །མངོན་སུམ་དུ་བབས་པ་ཞེས་བྱ་བ་ནི་གཞན་དག་གི་དགེ་སློང་གི་མངོན་སུམ་དུ་ལྟུང་བར་བྱས་པའོ། །ཁྱུ་ནས་དགར་བ་ཞེས་བྱ་བ་ནི་ཁྱུ་ནས་དབྱུང་བའོ། །མིག་སྣར་སྣང་བ་ཞེས་བྱ་