།བྱིན་ལེན་མ་བྱས་པར་ཟོས་པའི་ལྟུང་བ་རྫོགས་སོ།། །།བཟང་པོའི་ལྟུང་བ་ལ་འཆད་དེ། འོ་མ་ཞོ་མར་གསར་པ་ཉ་ཤ་ཤ་སྐམ་འདི་དག་ནི་ཟས་བསོད་པའོ། །འོ་མ་དང་ཞོ་དང་མར་སར་པ་དང། །ཉ་ལ་སོགས་པ་ཆུའི་ནང་ན་གནས་པ་བཟར་རུང་ངོ་ཅོག་དང་འདི་རྣམས་ནི་  
ཟས་སོ་ཅོག་གི་ནང་དུ་བསོད་ཅིང་བཟའ་བའི་མཆོག་ཡིན་ནོ་ཞེས་གསུངས་སོ། །དེ་ལས་བྱེད་དོ། །སཱུ་ཏྲ་ལྟག་མའི་ནང་ན་སྨོས་པའི་ཁ་ཟས་བཟང་པོ་དེ་རྣམས་ལས་གག་ཀྱང་རུང། བསླངས་པ་ལས་ལྟུང་སྟེ། ཡན་ལག་གཅིག་གཉེན་མ་ཡིན་པ་དང། །ཁྱིམ་པ་སྦྱིན་བདག་ནའོ། །སྦྱིན་བདག་  
གཉེན་མ་ཡིན་ན་ཁྱིམ་པ་ལས་ལྟུང་སྟེ། ཡན་ལག་གཅིག་བདག་གིས་བླངས་ཏེ་ཟོས་ནའོ། །བདག་གིས་བླངས་ཤིང་ཟོས་པ་ལས་ལྟུང་སྟེ། ཡན་ལག་གཅིག་གསོལ་བ་དང་བཅུག་པ་དེ་ནི་ཉེས་བྱས་པའོ། །ཁ་ཟས་བཟང་པོ་ལས་བདག་གིས་བླངས་ཏེ་ཟོས་པ་ནི་ལྟུང། གཞན་སློང་དུ་བཅུག་སྟེ་  
བྲོས་ན་ཉེས་བྱས། སློང་བའི་ཚེ་ནི་གཉིས་ཀའང་ཉེས་བྱས་སུ་འདྲའོ། །མིན་ནའོ། །ཁ་ཟས་བཟང་པོ་ན་བའི་ཕྱིར་བླངས་པ་ནི་མ་གཏོགས་ཀྱི་མིན་བར་བླངས་པ་ལས་ལྟུང་སྟེ། ཡན་ལག་གཅིག་ཅི་བདེར་སྤྱན་དྲངས་པ་མ་བྱས་ན། ཡོན་བདག་གིས་ཁྱེད་ཅི་འདོད་པ་ང་ལས་རྟག་པར་ལོང་ཤིག་  
ཅེས་ཟེར་བའང་རུང། ཟན་སློང་བ་ཁྱོད་ཅི་འདོད་ཟེར་ཡང་རུང་སྟེ་བཟང་པོའི་ནང་ནས་མིང་གིས་སྨོས་ཏེ་འདི་འདོད་དོ་ཞེས་བྱས་ཀྱང་མི་ལྟུང་གི་ཅི་འདོད་པ་ལོངས་ཤིག་གམ། ཅི་འདོད་པ་ཞེས་མི་འདྲི་བར་བླངས་པ་ལས་ལྟུང་བར་འགྱུར་ཏེ་ཡན་ལག་འདི་རྣམས་དང་ལྡན་ན་ལྟུང་བར་འགྱུར་རོ། །དེའི་  
ཕྱིར་ཐོབ་པའི་ཚེ་ཡང་དེ་སྟེ་གཞན་ངན་པའམ་བཟང་པོའམ་མཉམ་པའམ་རབ་ཏུ་བཟང་པོ་ཡང་བླངས་ནའོ། །ཟན་སློང་བའི་ཚེ་ཁ་ཟས་བསོད་པའི་ནང་ནས་བཟང་པོ་ཞིག་སྣ་གཅིག་ཅིག་བྱིན་པ་ལས་དེ་དང་འདྲ་ཞིང་མཉམ་པ་ཞིག་བྱིན་ཞེས་བླངས་ཏེ་ཐོབ་ན་ལྟུང། ངན་པ་བྱིན་པ་ལས་བཟང་པོ་  
བྱིན་ཞེས་བླངས་ཏེ། བྱིན་ན་ཡང་ལྟུང། བཟང་པོ་ཞིག་བྱིན་པ་ལ་འདིས་ཀྱང་བཟང་པོ་ཞིག་བྱིན་ཞེས་བྱས་ཏེ། ཐོབ་ན་ལྟུང། ཁ་ཟས་ངན་པ་ཞིག་བླངས་པ་ལས། བཟང་པོ་བྱིན་ཏེ། བླངས་ཏེ་ཟོས་ན་ལྟུང། དེ་དག་ལས་ངན་པ་ནི་ཕྱེད་དོ། །ཁ་ཟས་ངན་པ་ཞིག་བླངས་ཏེ་བཟང་པོ་ཞིག་ཐོབ་བམ་བཟང་པོ་  
  
༄༅། །ཞིག་བླངས་པ་ལས་ངན་པ་ཞིག་བྱིན་ཏེ་ཟོས་ན་ཉེས་བྱས། ཅི་བདེར་སྤྱན་དྲངས་པ་བཞིན་དུ་སློང་བ་ཁྱེར་ཏེ་འོངས་ན་ཁ་རོག་ཅིང་འདུག་ལ་བཀྱིག་པ་ལས་ཁྱོད་ཅི་སློང་ཞེས་འདྲི་ནའོ། །ཅི་འདོད་ཅེས་ཟེར་ཏེ་འདི་འདོད་ཅེས་བྱས་ཀྱང་ཉེས་མེད་པ་བཞིན་དུ་ཟན་ཁྱེར་ཏེ་འོང་བ་  
ལ་དེ་མི་འདོད་ཅེས་བྱས་སམ། མི་འདོད་པའི་ཕྱིར་ལྷུང་བཟེད་ཁ་བཀབ་སྟེ་བསྡད་ཅིང་བཀྱིག་པ་ལས་ཅི་འདོད་ཅེས་ཟེར་བ་ལས་འདི་འདོད་ཅེས་བྱས་ཏེ་དེ་བཞིན་དུ་ཐོབ་པའང་ཉེས་མེད་དོ། །བསོད་པ་བསླངས་པའོ། །ཁ་ཟས་བཟང་པོ་བསླངས་པའི་ལྟུང་བ་རྫོགས་སོ།། །།སྲོག་ཆགས་  
དང་བཅས་པའི་ལྟུང་བ་ལ་འཆད་དེ། རང་སྤྱོད་པའི་ཕྱིར་ཞུགས་སམ་འཇུག་ནའོ། །བདག་གི་ལུས་ཀྱི་ཕྱིར་བྱ་བ་ལ་སེམས་ཅན་ཡོད་བཞིན་དུ་བདག་གིས་སྤྱད་དམ། གཞན་སྤྱོད་དུ་བཅུག་པ་ལས་ལྟུང་སྟེ་ཡན་ལག་གཅིག་བཧྲིད། སེམས་ཅན་ཡོད་པར་ཤེས་བཞིན་དུ་སྤྱད་པ་ལས་  
ལྟུང་བར་འགྱུར་ཏེ་ཡན་ལག་གཅིག་སྲོག་ཆགས་ཅན་ནའོ། །སེམས་ཅན་ཀྱང་ཡོད་པ་ལས་ལྟུང་སྟེ་ཡན་ལག་གཅིག་ཆུ་དང་མར་དང་ཉུངས་མར་དང་སྦྲང་རྩི་དང་བུ་རམ་དང་འོ་མ་དང་ཞོ་དང་མར་སར་དང་ཚྭ་དང་རྒུན་གྱི་ཚྭ་དང་ཞོ་ཁུ་དང་རྩབ་མོ་དང་འབྲས་བུ་དང་བཅའ་བ་ལ་སོགས་  
པ་དགོས་པ་ལའོ། །མིང་གིས་སྨོས་པ་འདི་རྣམས་གག་ཀྱང་རུང་བདག་གི་ལུས་ཀྱི་ཕྱིར་སྤྱོད་པ་ལས་ལྟུང་བར་འགྱུར་ཏེ་ཡན་ལག་གཅིག་མཐོང་བ་སེམས་ཅན་མཐོང་ཞིང་ལྟར་སྣང་བ་ལས་ལྟུང་སྟེ་ཡན་ལག་གཅིག་ཤི་ནའོ། །སྲོག་ཆགས་ཤི་བ་ལས་ལྟུང་སྟེ་ཡན་ལག་འདི་རྣམས་  
དང་ལྡན་ན་ལྟུང་བར་འགྱུར་རོ། །སྲོག་ཆགས་སོ་སོ་སེམས་ཅན་ཡོད་བཞིན་དུ་སྤྱད་དེ་ཤིན་ཏུ་ཤི་བ་བཞིན་དུ་ལྟུང་བར་འགྱུར་རོ། །ལུས་ལ་དགོས་པ་ནི་སྤྱད་པའོ། །བདག་གི་ལུས་ཀྱི་ཡོ་བྱད་དུ་དགོས་ཏེ་སྤྱད་པ་ལ་སེམས་ཅན་ཡོད་ནའང་ལྟུང་བར་འགྱུར་ཏེ་ལུས་ཀྱི་ཕྱིར་གང་གང་དགོས་  
པ་ནི་སཱུ་ཏྲ་འོག་མ་ལས་འཆད་པ་བཞིན་ནོ། །འདི་ལྟ་སྟེ་ཁྲུས་དང་སྐོམ་དང་སོ་ཤིང་བཅའ་བ་དང་རྐང་ལག་བཀྲུ་བའོ། །ལུས་ཀྱི་ཕྱིར་དགོས་པ་ནི་ཁྲུས་ཀྱི་ཡོ་བྱད་དང་སྐོམ་དུ་བཏུང་བ་དང་སོ་ཤིང་དང་རྐང་ལག་བཀྲུ་བའི་ཡོ་བྱད་ལ་སེམས་ཅན་ཡོད་བཞིན་དུ་སྤྱན་ན་ཡང་ལྟུང་བར་འགྱུར་རོ། །  
  
།ལུས་ལ་དགོས་པའི་ཡོ་བྱད་གོས་དང་སྣོད་སྤྱད་ལ་སོགས་པ་ལས་བཀྲུ་ཞིང་སྤྱད་པར་དགོས་པ་ལ་སེམས་ཅན་ཡོད་ན་ལྟུང་བར་འགྱུར་ཏེ་གང་གང་ཡིན་པ་སཱུ་ཏྲ་འོག་མའི་ནང་ནས་འཆད་པ་ཡིན་ནོ། །བཟའ་བ་དང། ཟས་ཉིད་དང། ཟས་བཙོ་བའི་ཡོ་བྱད་ལ་  
སེམས་ཅན་ཡོད་པ་དང། ལྷུང་བཟེད་དང། ལྷུང་བཟེད་བཀྲུ་བའི་ཡོ་བྱད་ཆུ་དང་ལྕི་བ་ལ་སོགས་པ་ལ་སེམས་ཅན་ཡོད་པ་དང། གོས་དང་གོས་བཀྲུ་བ་དང་འཚོད་པའི་ཆུ་དང་ཚོན་ལ་སེམས་ཅན་ཡོད་པ་དང། གནས་དང་ཁང་པའི་སྐྱང་ནུལ་འཇི་བ་དང་ལྕི་བ་ལ་སེམས་ཅན་ཡོད་པ་དང། །  
སྦོ་བཀྲུ་བ་དང། བདག་གི་སྦོ་དང་སྦོ་ལས་གཟུགས་བྱས་པ་བརྐུ་བ་ལ་སེམས་ཅན་ཡོད་པ་དང། མེ་ལ་སོགས་པ་ལུས་ཀྱི་ཡོ་བྱད་རྣམས་སོ། །མེ་བུད་པའི་ཡོ་བྱད་ཤིང་ལ་སོགས་པ་ལ་སེམས་ཅན་ཡོད་བཞིན་དུ་སྤྱད་ནའང་ལྟུང་བར་འགྱུར་རོ། །དེ་དག་དང་ས་ལྕི་བ་དང་ཚོན་དང་རྩྭ་དང་ཤིང་ལ་  
སོགས་པའོ། །སཱུ་ཏྲ་ལྟག་མའི་ནང་ནས་མིང་གིས་སྨོས་པའི་ཡོ་བྱད་དུ་འགྲོ་བ་ནི། འདི་རྣམས་ལ་སེམས་ཅན་ཡོང་པར་སྤྱད་ནའང་ལྟུང་བར་འགྱུར་རོ། །དེ་དག་ཏུ་དགོས་པ་ནི་འདི་ལྟ་སྟེ་བཀྲུ་བ་དང་བཤལ་བ་དང་བཙོ་བ་དང་གདབ་བ་དང་ཕྱགས་པ་དང་བྱུག་པའོ། །སཱུ་ཏྲ་ལྟག་མའི་  
ཡང་ལྟག་མའི་ནང་ནས་མིང་གིས་སྨོས་པའི་ཡོ་བྱད་དུ་དགོས་པ་འདི་རྣམས་ལ་སེམས་ཅན་ཡོད་ཅིང་ཤི་ན་ཡང་ལྟུང་བར་འགྱུར་རོ། །བཅུད་དང་ཆན་ཁུ་དང་ཐུག་པ་དག་བྱེད་པའོ། །ནད་པའི་བཅུད་དང་ཆན་ཁུ་དང་ཐུག་པ་ལ་སོགས་བྱེད་པའི་རྒྱུ་ལས་སེམས་ཅན་ཡོད་ནའང་ལྟུང་བར་འགྱུར་  
རོ༑ །ཆུའི་ལམ་བཅད་དམ་བཏང་པའོ། །ཆུ་བཅད་དེ་ཆུ་བཅད་པའི་ལམ་ན་ཡོད་པའི་སེམས་ཅན་དུ་ཡོད་པ་ཤི་བ་བཞིན་དུ་ལྟུང་བར་འགྱུར་རོ། །ཆུ་གུད་དུ་བཏང་བའི་འདྲོགས་ལ་སྒམ་ལ་འདུག་པའི་སེམས་ཅན་དུ་ཤི་བ་བཞིན་དུ་ལྟུང་བར་འགྱུར་རོ། །ཤིང་དང་གཟིངས་བཅུག་པ་དང་  
དྲངས་བ་དང་ཕྱུང་བའོ། །ཆུའི་ནང་དུ་ཤིང་དང་གཟིངས་བཅུག་གམ་ཕྱུང་བ་སེམས་ཅན་ཡོད་ཅིང་ཤི་བར་ཤེས་བཞིན་དུ་བྱས་ནའང་ལྟུང་བར་འགྱུར་རོ། །རིམ་གཅིག་པ་ལས་གཞན་དུ་སྤུ་ཡོད་པ་ལ་སོགས་པས་ཁྲུས་བྱེད་ནའོ། །རྫིང་བུ་དང་མཚེའུ་ནང་ན་སེམས་ཅན་ཡོད་བཞིན་དུ་  
  
༄༅། །ཁྲུས་རས་ཉིས་རིམ་དང་བེའུ་རས་དང་ལྭ་བ་ལྟ་བུ་སྤུ་ཅན་གྱི་ཁྲུས་རས་ཀྱིས་ཁྲུས་མི་བྱ། ཁྲུས་བྱས་ཏེ་སེམས་ཅན་ཤིན་དུ་ཤི་བ་བཞིན་དུ་ལྟུང་བར་འགྱུར་རོ། །དེས་ཀྱང་སེམས་ཅན་ཐམས་ཅད་ལྷག་པའི་ཁམས་ཀྱི་ཆུ་དེ་དག་ཀྱང་སྦྱོར་བའོ། །མཚེའུ་དང་རྫིང་བུ་ལྟ་བུ་སེམས་ཅན་ཕྲ་མོ་  
རབ་ཏུ་མང་བར་ཡོད་ན་ཁྲུས་རྣམས་གཅིག་རིམ་གྱིས་ཀྱང་ཁྲུས་མི་བྱ། གཅིག་རིམ་གྱིས་ཁྲུས་བྱས་ཏེ་སེམས་ཅན་ཤི་བར་གྱུར་ན་ཡང་ལྟུང་བ། སྲོག་ཆགས་དང་བཅས་པའི་དགོས་པའོ། །སྲོག་ཆགས་དང་བཅས་པའི་ལྟུང་བ་འདུལ་བ་རྣམ་པར་འབྱེད་པའི་ནང་ནས་འབྱུང་བའི་མདོ་  
སྲོག་ཆགས་དང་བཅས་པའི་ཆུ་སྤྱོད་པའི་ལྟུང་བ་ལ་འཆད་དོ། །ཆོངས་ཤིག་ཤིང་སྤྱི་སྤྲོད་ཀྱི་ཚགས་ཆུ་བཙགས་པའི་ཚགས་ཤིང་སྤྱི་སྤྲོད་ལ་བྱས་ཀྱང་ཉེས་མེད། སྦྱིན་པ་ཟག་སྣོད་ཀྱི་སྟེང་ནམ་མཁའ་ལ་གནས་པ་བཙགས་པའི་ཆུ་གཏོར་བའི་སྣོད་ཚགས་སྦྱར་བའི་ཕྱིར་ལྟར་ལྟང་པོ་  
གསུམ་ལ་ལྕགས་ཀྱི་གཟེར་བུ་བདེ་ལྟར་གསུངས་སོ། །ཤིང་སྤྱི་སྤྲོད་ཀྱི་ཆགས་ནི་ཆུ་སྣོད་འོག་ཏུ་བཞག་ལ་དེའི་སྟེང་ནམ་མཁའ་ལ་ཆུ་ཚགས་དཔྱོངས་ཏེ་ཆུ་ཚགས་ཁ་ལས་སྲད་བུས་བཏགས་ཏེ་སྲད་བུའི་ཐོག་མ་ཤིང་ལྟང་ལྟང་པོ་གསུམ་གྱི་རྐེད་པ་ཙམ་དུ་ཡང་མིག་བྱས་ལ་ཡང་  
མིག་ལས་གདགས་ཤིང་ལྟང་ལྟང་པོ་གསུམ་སྤྱི་སྤྲོད་དུ་བྱས་ཏེ་ལྕགས་སྒྱེང་ལྟར་བཙུགས་ལ་ཆུ་བཙག་གོ། །ཆུ་ཚགས་ལ་ཆུ་གནས་པའི་ཕྱིར་གདིང་བ་བྱ། ཆུ་ཚགས་ཀྱི་ཞབས་སུ་ཆུ་འཆགས་ཤིང་སེམས་ཅན་མི་འཆི་བར་བྱ་བའི་ཕྱིར་ནང་དུ་མིག་ཚགས་བླུགས། བྱེ་མའམ་ལྕི་  
བས་སོ། །ཆུ་ཚགས་ཀྱི་ནང་དུ་བླུགས་པ་ནི་བྱེ་མའམ་ལྕི་བ་ཕུར་ཏེ་བླུགས། འཛིན་པའི་ལྷུང་བཟེད་ཀྱིས་ཀྱང་ངོ། །སེམས་ཅན་མི་འཆི་བར་བྱ་བའི་ཕྱིར་ཆུ་ཚགས་ཀྱི་ཞབས་སུ་ཆུ་ཚགས་པར་བྱ་བའི་ཕྱིར་ཆུ་ཆགས་ཀྱི་ཞབས་སྣོད་གཅིག་གི་ནང་དུ་གཞུག་ཏུ་འང་རུང་ངོ། །ཁམ་  
པའམ་ཟངས་གག་ཀྱང་རུང་བས་སོ། །སྣོད་ནི་ཁམ་ལའམ་ཟངས་གག་ཀྱང་རུང་པས་སོ། །ལས་བྱས་ཏེ་ཆུ་ཚགས་ཀྱི་ཞབས་དེ་ནང་དུ་གཞུག་གོ། །ལྟང་ལྟང་པོ་གསུམ་གྱི་ཡུལ་དེ་བཅིངས། ཆུ་ཚགས་ཀྱི་ཞབས་གཞུག་པའི་སྣོད་དེ་ཡང་ཤིང་སྤྱི་སྤྲོད་གསུམ་གྱི་རྐེད་པ་ལ་བཏགས་ཏེ་  
  
བུ་གུ་ལས་བཟུང། སྣོད་འཕྱང་དུ་གཞུག་པ་དེ་ཁ་ལ་བུ་གུ་ཕུག་སྟེ་བུ་གུ་ལས་གདགས་སོ། །སྔ་མ་ན་སྐུད་པས་སོ་སྣོད་དེ་ཁམ་པ་ལས་བྱས་ན་བུ་གུ་ལས་གདགས་པ་ཐག་བུ་ལས་བྱ། ཕྱི་མ་ནས་ལྕགས་ཐག་ཕྲ་མོས་  
སོ༑ །སྣོད་དེ་ཟངས་ལ་བྱས་ན་བུ་གུ་ལས་གདགས་པ་ལྕགས་ཐག་ཕྲེའུ་བྱའོ། །དེ་བཅང། ཁམ་པ་དང་ཟངས་ལས་བྱས་པའི་སྣོད་དེ་བཅངས་ཀྱང་ཉེས་མེད་དེ། ཆུ་མི་སྟེར་ན་ལེབ་ལེབ་པོས་ཡང་ཡང་དུའོ། །ཆུ་ཚགས་ཐགས་བཟང་སྟེ་ཆུ་ཡོང་དུ་མི་བཏུབ་ན་ཤིང་ལེབ་ལེབ་པོས་  
ཆུ་མ་ཐོར་བ་ཙམ་དུ་མི་དྲག་པར་ངོས་ལ་བརྡབ། ཆུ་ཚགས་ལ་བརྡེག་གོང་མ་ལྟར་ཆུ་ཚགས་ཟག་ཏུ་མ་བཏུབ་ན་ཚགས་ཀྱི་ཁ་ལའང་བརྡེག་ཅིང་བསིག་གཅེ་ཚགས་ན་གྲོན་ཆུང་ངོ། །ཆུ་བཙགས་པའི་ཕྱིར་ཟངས་ཀྱི་ཞབས་བུ་གུ་སེང་སེང་པོར་འདུག་པ་བྱས་ཤིང་བཅངས་ན་ལས་  
ཆུང་ཞིང་གྲོན་ཆུང་སྟེ་སླའོ། །དེ་བཅང་ཆུ་བཙགས་པའི་ཚགས་ཟངས་གཅེ་ཚགས་བཅངས་ཀྱང་ཉེས་མེད། ཁམ་པའང་ཟངས་ལས་སོ། །གཅེ་ཚགས་ཞེས་བྱས་པ་ནི་ཁམ་པའམ་ཟངས་གག་ལས་བྱས་ཀྱང་རུང་ངོ། །དེ་རྫ་མ་འདྲ་བའི་ཞབས་སུ་སྡུ་བུ་ཅན་ནང་དུ་པད་མོ་འདྲ། བུ་གུ་  
ཅན་ནོ། །གཅེ་ཚགས་བྱ་བ་ནི་རྫ་མའམ་ཟངས་འདྲ་བར་བྱས་ལ་ཞབས་ཀྱི་ནང་དུ་འབུར་འབུར་པོ་པད་མོའི་སྙིང་པོ་འདྲ་བར་བྱས་ལ་དེའི་འོག་གི་ནང་ཁོང་སྟོང་སྤུ་བུ་ཅན་བྱ་སྟེ་དེ་ལ་སྦུ་བུ་སེང་སེང་པོར་བྱས་ལ་གདོད། རས་མས་དེ་དག་གོ། །འབུར་འབུར་པོར་བུ་གུ་གདོད་པ་དེ་ལ་རས་མས་  
གཡོགས་ཏེ་འབུར་འབུར་པོའི་དྲུང་སྲ་མོར་ཐག་བུས་བཅིངས་ལ་སྣོད་དེའི་ནང་དུ་ཆུ་བླུགས་ལ་བཙགས་ན་སེམས་ཅན་མི་ཤོར། ཆུ་ཚགས་ཞོག་ཤིག་ལྟག་ཏུ་ཆུ་ཚགས་རྣམས་གཉིས་སྨོས་པ་མ་གཏོགས་པར་ཆུ་ཚགས་གཞན་བཅངས་ཀྱང་ཉེས་མེད་དེ་འོག་ནས་འཆད། ཚགས་  
སམ། ཆུ་ཆགས་ཐ་མལ་པ་དྲུག་པ་དང་ཆོས་ཀྱི་སྣོད་པའམ། ཀུན་དེ་དང་འདྲ་བ་ལ་ཁར་ཡང་བུ་གུ་གདོད་ཞབས་སུ་ཡང་ཆེར་གདོད་དེ་ཞབས་ཀྱི་བུ་གུ་ཆེན་པོར་ཆུ་ཚགས་ཀྱིས་གླན་པ་དང། གཏང་བའི་ལེབ་ལེབ་པོ། རས་ལེབ་ལེབ་པོ་ཆུའི་ནང་དུ་བཅུག་སྟེ་བཀྲམ་ལ་སླར་བསྡུས་ཏེ་  
  
༄༅། །སྣོད་ཀྱི་ནང་དུ་བཙིར་ན་ཡང་སེམས་ཅན་མི་ཆགས་སྟེ་འདི་གསུམ་གང་བཅངས་ཀྱང་རུང། བརྟགས་པ་ཆུ་ཁྱེར་རམ་འགྲུབ་བམ་སྣོད་དང་སྤྱི་ལུགས་དེ་དག་ཏུའོ། །གུད་དུ་འགྲོ་སྟེ་ཆུ་ཚགས་མེད་ཀྱང་སླ་བ་ནི་ཆུ་བཙགས་ཤིང་བརྟགས་ཟིན་པ་རིལ་བའམ་སྣོད་  
དུ་བླུགས་ཏེ་ཁྱེར་བས་ལྕོགས་པ་ཙམ་གྱི་ཚོད་ན་ཉེས་མེད། དེ་དག་མེད་པར་ཡུལ་རྒྱུ་བར་མི་སྤྱད། ཆུ་ཚགས་དང་ཀུན་དེ་མེད་པར་ཡུལ་རྒྱུ་བར་མི་སྤྱད། འཁོན་པ་དང་ལྷན་ཅིག་ཏུ་མ་ཡིན། བདག་ལ་ཆུ་ཚགས་མེད་ལ་འཁོན་ཡོད་པ་ལ་ཆུ་ཚགས་ཡོད་ན་ལྷན་ཅིག་ཏུ་ཡུལ་རྒྱུ་བར་མི་སྤྱད་དེ་  
བརྙར་མི་སྟེར་བའི་ཕྱིར་རོ། །འོན་ཏེ་དེ་འདྲ་བའི་རྐྱེན་གཅིག་ན་བཟོད་ནས་སོ། །འཁོན་ཡོད་པ་དང་མི་འགྲོགས་སུ་མི་རུང་བའི་རྐྱེན་གཅིག་ཡོད་ན་བཟོད་པར་གསོལ་ཏེ་ཆུ་ཚགས་ལ་སོགས་པ་བརྙ་བར་སྔ་ནས་དམ་བཅས་ལ་འགྲོའོ། །བྱ་བར་ཡོད་ན་ཡོད་པའོ། །བདག་ལ་ཆུ་ཚགས་ཡོད་  
པ་ནི་གུད་ན་ཡོད་པ་ལ་མི་བྱའི་ལག་ན་སྤྱད་དུ་ཡོད་པ་དང་བདག་ཉིད་ཀྱི་ལག་ན་སྤྱད་དུ་མེད་ཀྱང་བརྙས་སམ། ཐུན་མོང་དུ་སྤྱད་དུ་ཡོད་ན་བདག་ལ་ཡོད་པ་དང་འདྲ་སྟེ་ཉེས་མེད། དེ་བས་ན་གཞན་གྱིས་སྦྱིན་པར་ཁས་བླངས་ན་དེ་བཞིན། གུད་དུ་འགྲོ་སྟེ་གྲོགས་ཆུ་ཆགས་ཡོད་པ་ལ་ལམ་  
ན་ཐུན་མོང་དུ་སྤྱད་ཅིང་བརྙ་བར་ཐམས་ཏེ་སྦྱིན་པར་ཁས་བླངས་ན་བདག་ལ་ཡོད་པ་དང་འདྲ་སྟེ་ཉེས་མེད། འབྲལ་ཏེ་སྦྱིན་པར་ཁས་མ་བླངས་ན་ཡུལ་རྒྱུར་སྤྱད་ཅིང་མི་བརྟེན། གུད་དུ་འགྲོ་བའི་གྲོགས་ཆུ་ཚགས་ཡོད་པ་དེ་ལམ་ནས་སོ་སོར་བྲལ་ལམ་བརྙར་མི་སྟེར་ན་ཆུ་ཚགས་མེད་པ་  
ཡིན་ཏེ་སོང་ན་ཉེས་བྱས་སོ། །མི་འཕགས་པར་བྱེད་ཅིང་རབ་ཏུ་སྤྱོད་པ་ནི་སྤྱོད་པའོ། །གུད་དུ་འགྲོ་སྟེ་ཕ་རོལ་གྱི་གནས་སུ་ཕྱིན་ཚུན་ཆད་ཆུ་སྤྱད་མི་དགོས་པར་འགྲོ་བའི་ལམ་དུ་སོང་བ་ནི་ཆུ་ཚགས་མེད་ཀྱང་ཉེས་མེད་དོ། །རྒྱང་གྲགས་ལྔར་ནི་དེ་བཞིན་ནོ། །རྒྱང་གྲགས་ལྔའི་བར་དུ་ཆུ་  
སྤྱད་མི་དགོས་ན་ཡང་ཆུ་ཚགས་མེད་པར་སོང་ཡང་ཉེས་མེད་དོ། །བཞག་སྟེ་གནས་སུ་སོང་པ་ལ་དེར་དེ་མེད་ན་རང་ཉམས་མ་ཡིན་པ་མ་ཡིན་ནོ། །གུད་དུ་འགྲོ་སྟེ་ཕ་རོལ་གྱི་གནས་སུ་ཆུ་ཚགས་རྙེད་པའི་གདེང་མེད་པར་བཞག་སྟེ་སོང་བ་ནི་ཉམས་རངས་དང་ལེ་ལོ་ཡིན་ཏེ་ཉེས་བྱས་སོ། །  
  
གཅིག་ཅིག་གི་དུ་མ་ལ་དེ་བཞིན་དུ་འགྲུབ་སྟེ་དགེ་འདུན་གྱི་བར་དུའོ། །གུད་དུ་འདོང་སྟེ་གཅིག་ལ་ཆུ་  
ཚགས་ཡོད་དེ་བརྙར་རྙེད་ཅིང་ཀུན་གྱིས་སྤྱད་དུ་ཡོད་ན་ནི་དགེ་འདུན་ལངས་ཤིང་མི་དུ་ཡོད་ཀྱང་རུང་གཞན་མ་ཁྱེར་ཡང་ཉེས་མེད། རྒྱུན་མགྱོགས་པ་ནི་མི་འཕངས་པར་བྱེད་པ་མ་ཡིན་ནོ། །ཕུ་ཆུ་དྲག་པོར་འབབ་པ་ལ་སྲིན་བུ་མེད་ཅེས་ཏེ་ཆུ་ཚགས་བཞག་པའམ་མེད་པར་བྱ་བ་མ་ཡིན་གྱི་  
བསྐུར་དགོས་སོ། །བརྟགས་པ་དེ་དང་འབབ་རྒྱུན་དུ་ལྷག་ཅིག་ཏུ་འགྲོགས་ན་རྒྱང་གྲགས་ཀྱི་བར་དུ་འཇུག་པར་གྱིས་ཤིག་ཆུ་བང་བ་མགྱོགས་བུལ་བདག་དང་མཉམ་ན་གང་དུ་བཅུས་སྟེ་ཆུ་བརྟགས་པ་དེར་རྩི་ཤིང་ངམ་གཅིག་བོར་ཏེ་མཚན་མ་བཙུགས་ལ་རྒྱང་གྲགས་གཅིག་  
ཚུན་ཆད་དུ་མཚན་མ་དེའི་འཁོར་དུ་བཅུས་པ་ནི་བརྟགས་མི་དགོས་ཏེ་སྤྱད་དུ་རུང་ངོ། །ཆུ་དེའི་བར་དུ་འདྲེས་ན་དེ་ཚུན་ཆད་དོ། །སཱུ་ཏྲ་ལྟག་མ་ལྟར་མཚན་མ་བཙུགས་ཏེ་རྒྱང་གྲགས་གཅིག་ཚུན་ཆད་དུ་བརྟགས་མི་དགོས་པ་ཀུན་ནས་ཆུ་གཞན་ཞིག་བྱུང་སྟེ་འདྲེས་ན་རྒྱང་གྲགས་གཅིག་  
གི་ཚད་དུ་མི་བྱའི། གང་དུ་འདྲེས་པ་དེ་ཚུན་ཆད་བརྟགས་མི་དགོས་སོ། །འདོམ་གང་གི་འཁོར་བརྟགས་པ་བཞིན་ནོ། །ཁྲོན་པ་དང་མཚེའུ་ལ་གང་ནས་བཅུས་ཏེ་བརྟགས་པའི་འདོམ་གང་ཚུན་ཆོད་བརྟགས་མི་དགོས་སོ། །མིག་གིས་དག་ན་ཆུའང་དག་གོ། །མིག་གིས་བལྟས་ཏེ་  
སེམས་ཅན་མ་མཐོང་ཞིང་མི་སྣང་ན་སེམས་ཅན་གཟུགས་ཕྲ་མོ་བལྟར་མི་སྣང་བ་མི་བརྩིའི་ཆུ་དེ་སེམས་ཅན་མེད་ཅིང་དག་པའི་ཚད་དུ་བརྩིའོ། །ཐ་མལ་པས་སོ། །མིག་དག་པ་ནི་འཕྲུལ་གྱི་མིག་ཅན་ལ་མི་བྱའི་ཐ་མལ་པ་ཤའི་མིག་ཅན་ནོ། །དག་པའི་ཚད་དུ་བརྩི་སྟེ་དགྲ་བཅོམ་པ་  
དང་འཕྲུལ་ཅན་གྱི་ཆུ་ཡང་ཤའི་མིག་གིས་བརྟགས་པའི་ཚད་དུ་བརྩི་སྟེ་སྤྱད་དོ། །མི་གཡོ་རྡུལ་མེད་པར་བརྟགས། །ཆུ་བལྟ་བ་ནི་རྡུལ་མེད་ཅིང་མི་གཡོ་བར་འདུག་པ་ལ་བལྟ། རྫ་མ་གང་བ་ཡང་ངོ། །རྫ་མ་གང་ཞིག་འདུག་པ་ལ་རིལ་གྱིས་བརྟགས་ཀྱང་རུང་སྣོད་ཆུང་ངུས་ལོགས་ཤིག་  
  
༄༅། །ཏུ་བཅུས་ཏེ་བརྟགས་ལ་དེ་ནས་སེམས་ཅན་མེད་ན་ཀུན་བརྟགས་པར་ཆུད། འདས་པར་བྱ་བར་གཏོགས་པ་འདིར་སྤྱད་པར་མི་བྱ། ཆུ་བལྟ་བའི་ཚད་ནི་ཤིང་རྟ་བ་ལང་དྲུག་གིས་དྲངས་པ་གཅིག་འཇུག་མལ་གཅིག་ན་བཞག་སྟེ་མགོ་བསྐོར་ལ་  
ཐོག་མ་བསྐོར་བའི་སར་སླར་འཁོད་པ་ཙམ་གྱི་ཡུན་གྱི་སྲིད་དུ་བལྟ། སྲོག་ཆགས་འཕྲོ་བ་རྩྭས་བདེ་བར་བསྟན། ཆུའི་ནང་ན་སྲིན་བུ་ཡོད་པ་རྡུལ་དང་ངོ་མི་ཤེས་པའི་ཕྱིར་རྩྭ་མཆོག་གིས་བསྐུལ་ཞིང་བརྟག་གཞན་ལ་ཡང་རྩྭ་མཆོག་གིས་བསྟན། དེ་དག་མྱོས་པའི་ལམ་དུ་མི་དོར། ཆུའི་  
ནང་ན་སེམས་ཅན་ཡོད་དེ་སླར་བསྐྱལ་བའི་ཚེ་ཆུ་དྲག་ཏུ་དབོ་བ་ལ་སོགས་པས་སྡངས་པ་དང་སྣད་པ་དང་མྱོས་པར་མི་བྱ་བར་དལ་གྱིས་དོར། གཞན་ལ་ཡང་མ་ཡིན། ཤིག་དང་འཇི་བ་ལ་སོགས་པ་སེམས་ཅན་ཅི་དོར་ཡང་སྤངས་ཤིང་སྣད་པར་མི་བྱ་བར་དལ་གྱིས་དོར། དེ་སྟེ་མེ་མར་  
བྱེད་པའི་དེར་སྲོག་ཆགས་ལྟུང་ན་དེ་གཡོགས། མེ་མར་གྱི་ནང་དུ་སེམས་ཅན་མི་འཆི་བར་བྱ་བའི་ཕྱིར་གྱོ་མོ་ལ་སོགས་པ་ལེབ་ལེབ་པོ་དབུས་སུ་བུ་གུ་ཕུག་ལ་དེ་དགབ། སྨྱིག་མའི་ཚལ་བུའི་དྲ་བ་ལ་གེས་དཀར་པོའམ་ལྷང་ཚེར་གྱིས་དཀྲི་བར་དེ་ལྟར་གསུངས་སོ། །མེ་མར་དགབ་བ་སྨྱིག་  
མའི་ཚལ་བ་དྲ་བ་འདྲ་བར་བྲེས་ལ་རས་ཕྲན་ནམ་ཤོག་ཤོག་གམ་ལྷང་ཚེར་གྱིས་གཡོགས་པའི་ཁང་བུ་ཕུབ་ཀྱང་རུང། མིག་བརྒྱ་པ་ཡང་ངོ། །མེ་མར་གྱི་སྟེང་དུ་གཡོགས་པ་ཁམ་པ་ལ་མིག་མང་དུ་གཙགས་པའི་ཁང་བུ་ཕུབ་ཀྱང་རུང། ཐོག་མ་ནས་བྱས་པའམ་རྫ་མ་ལ་སོགས་པའི་  
གྱོ་མོ་བུ་གུ་ཅན་ནོ། །སཱུ་ཏྲ་ལྟག་མ་ལྟར་ཁམ་པའི་ཁང་བུ་བྱ་བ་ནི་ཐོག་མ་ནས་ཆེད་ཀར་བྱས་པའང་རུང་ཕྱིས་བུ་ལ་འཕྲལ་དུ་བྱས་པའང་རུང། སྐྲའི་ཞགས་པས་སྤྲུལ་མི་བཅིང། བདག་གིས་གནས་ན་སྤྲུལ་གདུག་པ་འདུག་ན་རྩྭ་དང་རྩིད་པའི་ཞགས་པས་བཅིངས་ཤིང་མི་དོར་  
སེ་གོལ་གྱི་སྒྲ་བྱས་ལ་བཟང་པོའི་བཞིན་མི་སྣང་བའི་ལམ་དུ་འདུག་ཤིག་ཅེས་བྱ། སྦྲུལ་གནས་སམ་ལམ་ཀ་ན་འདུག་ན་སེ་གོལ་བརྡབ་སྟེ་བཞིན་བཟང་མི་སྣང་བར་གུད་དུ་སོང་ཞེས་བྱ། མི་འདུག་ན་ར་རྐང་གི་དབྱིག་པས་དལ་གྱིས་བུམ་པའམ་རྫ་མའི་ནང་དུ་བཅུག་ལ་བུ་གུ་བྱས་ཏེ་ཁ་  
  
སཱུ་ཏྲ་ལྟག་མ་ལྟར་བྱས་ཏེ་མ་བཏུབ་ན་དབྱུག་པའི་མགོ་ཁ་བྲག་ཏུ་འདུག་པས་གཉའ་བར་མ་སྣང་བར་མནན་ལ་རྫ་མའི་ནང་དུ་མི་སུབ་པར་བྱ་བའི་ཕྱིར་རྫ་མའི་ཁ་ཁབ་ལ་བུ་གུ་གཏོད་དེ་སྦྲུལ་ག་ལ་འདུག་པའི་གནས་སུ་བསྐྱལ། མི་འགྲུབ་ན་རྒྱ་ཅང་ངམ་ལྕག་  
བོད་དམ་དྲ་བའམ་ཐག་པའི་ཞགས་པར་དས་དཀྲིས་པས་མགྲིན་པར་བཅིང། དེ་དག་གིས་གཞུག་པར་བསྒོ། །སཱུ་ཏྲ་ལྟག་མ་ལྟར་རྫ་མར་གཞུག་མ་ནུས་ན་མིང་གིས་སྨོས་པ་འདི་རྣམས་ལ་ར་ད་འཇམ་པོས་དཀྲིས་ཏེ་བཏང་སླ་བར་བྱ་བའི་ཕྱིར་འགྲོལ་མིག་ཏུ་མགྲིན་པར་མ་སྣད་པར་  
བཏགས་ལ་སྤྲུལ་གྱི་གནས་སུ་བལ་གྱིས་དཀྲི་ཞིང་བཏང་ངོ། །མིང་གིས་སྨོས་པ་འདི་རྣམས་ཀྱི་མགྲིན་པར་བཅིངས་ལ་རྫ་མའི་ནང་དུ་གཞུག་ཅིང་བསྐྱལ་དུ་ཡང་རུང་ངོ། །སྤན་སྤུན་ནི་མི་དོར། སྦྲུལ་བསྐྱལ་བ་ཡང་གནས་མ་ཡིན་པ་དང་སྦན་སྦུན་སྤྲུལ་ལ་གནོད་པའི་སར་མི་  
གཞག་ཚང་དུ་ཞུགས་ཀྱི་བར་དུ་བསྡད། སྦྲུལ་ཚང་དུ་བསྐྱལ་ནས་ཀྱང་སེམས་ཅན་གཞན་ཞིག་གིས་མི་ཟོས་པར་བྱ་བའི་ཕྱིར་ཚང་དུ་སོང་གི་བར་དུ་བསྡད། ཤིག་ར་དའི་ནང་དུ་གཞུག་ཤིག་ཐང་ལ་བབ་ཅོལ་དུ་མི་དོར་བར་ར་དའི་ནང་དུ་གཞུག་དེའི་གསེབ་ཏུའོ། །ཤིག་  
བཅུག་པའི་ར་ད་ཡང་བབ་ཅོལ་དུ་མི་དོར་བར་རྩིག་པའི་གསེབ་ཏུ་གཞུག་སྲིན་བུ་མང་ཀུ་ལ་སྔོན་པོ་ལ་དོར། སྲིན་བུ་མང་ཀུ་ན་མི་ལ་ཟ་བ་ཞིག་ཡོད་དེ་དེ་ཡང་བབ་ཅོལ་དུ་མི་དོར་བར་རྩྭ་སྔོན་པོའི་ནང་དུ་དོར་རོ། །གྲང་མོ་ལ་ཡང་ངོ། །སྲིན་བུ་མང་ཀུན་ཚ་ཞིང་དྲོ་བའི་གནས་སུ་མི་  
གཞག་གི་གྲང་ཞིང་བསིལ་བ་དང་གྲིབ་མར་གཞག་གོ། བཏང་བའི་བུམ་བུ་སྔ་མ་རྣམས་དབབ་པའི་ཕྱིར་བཅང། ཆུ་བཙགས་པའི་སྲིན་བུ་སླར་ཆུའི་ནང་དུ་གཏང་བའི་ཕྱིར་བཏང་བའི་སྣོད་བཅངས་ཀྱང་ཉེས་མེད་དོ། །ཁ་ནས་ཀྱང་ཐག་བུས་གདགས་སུ་རུང། ཞབས་སུ་ཡང་  
ཐག་བུས་གདགས་སུ་རུང་བར་བྱས་ལ་ཐུར་དུ་བཏང་བའི་ཚེ་ཁའི་ཐག་བུ་ཐང་པར་བྱས་ལ་སླར་དབྱུང་བའི་ཚེ་ཞབས་ཀྱི་ཐག་བུ་ལ་གཟེང་སྟེ་དྲང་ངོ། །ཆུ་ཚགས་དེ་ཉིད་ཀྱིས་ཀྱང་དབབ། ཆུ་ཆགས་ཀྱིས་ཀྱང་སླར་སེམས་ཅན་བཏང་དུ་རུང་སྟེ་ཞབས་ནས་ཀྱང་ཐག་བུས་བཏགས་ཁ་ནས་ཀྱང་ཐག་  
  
༄༅། །བུས་བཏགས། ས་ལ་བཏང་བའི་ཚེ་ཞབས་ཀྱི་ཐག་བུས་དྲངས་ཏེ་བཏང་ངོ། །ཚགས་བཤལ་བས་སྲོག་ཆགས་ཆགས་པ་དབོག་པའི་ཐབས། ཆུ་ཚགས་ལ་སྲིན་བུ་ཆགས་པ་བསལ་ཞིང་མེད་པར་བྱ་བའི་ཕྱིར་ཆུའི་ནང་དུ་མི་དྲག་པར་བཤལ་ཞིང་བཀྲུའོ། །དྲི་མ་བཀྲུ་  
སྐབས་སྐབས་སུ་ཆུ་ཚགས་ཀྱི་དྲི་མ་ཡང་དག་པར་བཀྲུ། རུལ་བ་མེད་པར་བསྐམ། ཆུ་ཚགས་མི་རུལ་བར་བྱ་བའི་ཕྱིར་བསྐམ། དེ་བཙིར་ན་གཉིས་ཀ་ལ་ཡང་ཕན་ནོ། །ཆུ་ཚགས་བཙིར་ན་དྲི་མ་དག་པ་དང་བསྐམ་པ་ལ་ཕན་ཏེ་གཅུ་ཞིང་ནི་མི་བཙིར། ཁ་ན་མཐོ་བའི་ཡིད་  
ཅེས་པ་རྙེད་པར་དགེ་འདུན་ནམ་གང་ཟག་གམ་ཆུ་ཚགས་དང་ཟད་པ་ཡིན་ཅེས་པ་ལ་ཞུགས་ན་ཡང་ངོ། །ཆུ་བདག་གིས་མ་བརྟགས་པར་སྤྱད་ཀྱང་ཉེས་མེད་པ་ནི་དགེ་འདུན་ནམ་གང་ཟག་གམ་ཚུལ་ཁྲིམས་དང་ལྡན་ཏེ་རྟག་ཏུ་ཆུ་འཚག་ཅིང་རྟོག་པ་དང་གང་ཟག་ཚུལ་ཁྲིམས་དང་ལྡན་པ་  
རྟག་ཏུ་ཆུ་འཚག་ཅིང་རྟོག་པ་དང་གསང་ཆུ་སའི་འོག་ནས་འོང་བ་སྔོན་ཆད་སྲིན་བུ་ཡོད་མེད་དེ་མ་བྱུང་སྟེ་སེམས་ཅན་མེད་པར་ཡིད་ཆེས་པ་དང་ཆུ་ཆགས་བཟང་པོ་སྲིན་བུ་ཡོད་མི་འཆོར་ཞིང་སྔོན་ཆད་ཀྱང་སྲིན་བུ་བྱུང་མ་མྱོང་བ་དང་འདི་རྣམས་ནི་རྐྱེན་ཅིག་བྱུང་ནས་མ་བརྟགས་ཤིང་མཚན་མོ་  
འཐུངས་ཤིང་སྤྱད་ཀྱང་ཉེས་མེད། ཉི་མ་ཤར་གྱི་བར་དུ་བླངས་པའི་དང་ཁྲོན་པ་བརྟགས་པ་བཞིན་དུ་ཞུགས་ཤིང། ཆུ་བཅུས་ནས་བརྟགས་ཏེ་སྣོད་ཀྱི་ནང་དུ་བཞག་པ་དང་ཁྲོན་པ་སྲིན་ཡོད་དམ་མེད་བརྟགས་ཏེ་བཞག་པ་ནི་དི་རིང་ཉི་མ་ཤར་ནས་སང་ཉི་མ་ཤར་གྱི་བར་དུ་ཉིན་ཞག་  
གཅིག་ཏུ་བརྟག་མི་དགོས་ཏེ་ཕན་ཆད་ནི་བརྟགས་སོ། །རྐང་པ་བཀྲུས་པ་ཕོས་ཏེ་སྟོང་པར་དགང། བཤང་གཅིའི་སར་རྐང་པ་དང་ཕྱི་རོལ་བཀྲུ་བའི་ཆུ་ཚགས་བྱས་ལ་སྲིན་བུ་མི་འཐུག་པའི་ཕྱིར་སྔ་མ་ཕོ་ཞིང་སྟོང་པར་མི་བཞག་པར་ཕྱི་མ་ཆུ་སར་པས་དགང། ཞོག་ཤིག་ཆུ་  
སྣོད་དང་གཞན་ཡང་ངོ། །ཆུ་སྣོད་གཞན་དང་སྣོད་སྤྱད་ལ་སོགས་པ་ཡང་ཁ་ཟས་དྲི་མས་འབགས་པ་ལ་སོགས་པ་བཀྲུ་བཤལ་བྱ་སྟེ་བཞག་ཆུ་སྣོད་ནི་ཆུས་དགང་ཞིང་བཞག་རུབ་མ་པ་ལ་དེར་གཏོགས་པ་དགེ་འདུན་གྱི་ན་དེ་ལ་གཏོགས། བཤང་སར་བཞག་པའི་ཆུ་སྣོད་དང་  
  
སྦྱིན་པ་དང་སྡུད་པའང་དེར་མི་གཏོགས་པ་མ་ཡིན་ནོ། །དགེ་འདུན་གྱི་སྣོད་སྤྱད་ལས་པ་བརྙན་པོར་བཏང་བ་དང་མི་དགོས་ཤིང་ལྷག་པ་སྡུད་ཅིང་སྦེད་པ་དང་  
བྱན་པོ་ལ་སྣོད་སྤྱད་དབོག་བ་ཡང་རུབ་མ་པའི་ལས་སུ་བྱའོ། །ཁྱིམ་པ་བརྙ་ན་སྦྱིན། དགེ་འདུན་གྱི་སྣོད་སྤྱད་ལ་ཁྱིམ་པ་བརྙ་ན་སྦྱིན། དེ་ཡོད་ན་སྤྱད་པ་ལས་སོ། །ཁྱིམ་པ་སྣོད་སྤྱད་བརྙར་སྦྱིན་པ་ནི་རྙིང་པ་ལས་སྦྱིན། རྙིང་བ་མེད་ན་སར་པ་ལས་ཀྱང་སྦྱིན། འདིར་སྦྱིན་བདག་གཙུག་  
ལག་ཁང་དུ་སྦྱིན་པའམ་སྨྲས་པ་མ་ཡིན་ནོ། །ཁྱིམ་པས་གཙུག་ལག་ཁང་དུ་མཆོད་སྟོན་བྱེད་ཅིང་དེའི་རྗེས་ལ་ཁྱིམ་པའི་གཉེན་བཤེས་ཀྱང་ཅིག་ཅར་གཙུག་ལག་ཁང་དུ་བསྡུས་ཏེ་མགྲོན་བྱེད་པའི་ཕྱིར་སྣོད་སྤྱད་བརྙ་ན་སྦྱིན། དགེ་སློང་ལ་སར་པ་ཐལ་བྱུང་སྦྱིན། དགེ་སློང་རྙིང་  
དང་གསར་དུ་ཞུགས་པ་ལ་སྣོད་སྤྱད་དང་ཁ་ཕྱིས་མེད་པ་ཞིག་ཡོད་ན་ཕྱོགས་བཅུའི་དགེ་འདུན་གྱི་དཀོར་ཡང་རུང་སྣོད་སྤྱད་ལས་ཅི་མི་བདོག་པ་ཐལ་བྱུང་སྦྱིན་ནོ། །སྣོད་ཀྱི་ཕྱིར་གནས་བསྐོ་རུབ་མ་པའི་སྣོད་སྤྱད་དང། དཀོར་ལ་སོགས་པ་འབྲུབ་པའི་མཛོད་ཁང་བསྔོས་ཤིང་སྦྱིན། ཟངས་  
དང་ཁམ་པའི་སྣོད་སོ་སོར་གཞུག་མཛོད་དུ་རུབ་མ་པས་སྦ་བརྟུལ་བྱ་བ་ནི་ཟངས་དང་ཁམ་པའི་སྣོད་སྤྱད་སྡེ་སྡེ་སོ་སོར་བཞག་ཆུ་ཞོག་ཤིག་དགེ་འདུན་གྱི་སྤྱིར་བཏུང་བ་དང་སྤྱད་པ་ལ་སོགས་པའི་ཆུ་བཞག་བབ་ཆོལ་དུ་མི་བཞག་ཆུ་དང་ཆུ་སྣོད་ལ་སོགས་པ་བབ་ཆོལ་དུ་མི་  
བཞག་ཁང་པ་དེའི་ཕྱིར་བྱ། ཆུ་བབ་ཆོལ་དུ་མི་གཞག་པའི་ཕྱིར་ཆུ་བཞག་བའི་གནས་ཀྱི་ཁང་པ་བྱའོ། །གཙུག་ལག་ཁང་གི་ལྷོ་ནུབ་ཀྱི་ངོས་ཀྱི་ནང་དུའོ། །ཆུ་བཞག་པའི་ཁང་པ་བྱ་བ་ནི་གཙུག་ལག་ཁང་གི་ནང་ལྷོ་ནུབ་ཀྱི་མཚམས་ཀྱི་གྲ་ནས་ཁང་པ་མིག་གཅིག་བསྔོ། སྐར་ཁུང་  
གདོད་ཕ་གུ་གདིང་ཆུ་ཁུང་གདོད་སྒོ་བྱ་སྒོ་ལེབ་དང་ཡང་མིག་གཞུག་ཆུ་བཞག་པའི་ཁང་པ་དེ་ཐོག་མ་བརྩིགས་པའི་ཚེ་ནས་སྐར་ཁུང་གདོད། འོག་ཏུ་སོ་ཕག་གདིང་ཆུ་ཁུང་གདོད་སྒོའི་རེ་བཞི་བྱ་སྒོ་ལེབ་གཞུག་སྒོ་ལེབ་ལ་ཡང་མིག་དང་ལག་གཟུངས་བཅའ། ཚགས་བཞག་པའི་ཕྱིར་  
  
༄༅། །གདང་ཡང་ངོ། །ཆུ་བཞག་པའི་ཁང་པའི་ནང་དུ་ཚགས་བསྐམས་ཞིང་བཞག་པའི་གདང་བྱ། ཤིང་ཁྲི་གཞག་ཁང་བུའི་ནང་དུ་ཆུ་སྣོད་ཀྱི་གཞི་ཤིང་ཁྲི་གཞག་ཕག་བུའི་སྟེགས་བུ་ཡང་ངོ། །ཆུ་བཞག་བའི་གཞི་ཕག་བུ་ལ་སྟེགས་བུར་བྱས་ཀྱང་རུང་ངོ། །ཤོང་  
ཤོང་པོར་རོ། །སྟེགས་བུ་ལ་ཆུ་སྣོད་འཆགས་པར་བྱ་བའི་ཕྱིར་སོ་སོར་ཤོད་བུར་བྱ། སྤྱད་པའི་ཆུ་སྣོད་ཡན་ཆད་དག་པར་བྱ། ཆུས་སྣོད་དང་སྤྱད་པའི་སྣོད་སྤྱད་ལ་སོགས་པ་ཁ་ཟས་དང་དྲི་མས་འབགས་པ་དག་པར་བཀྲུ་ཞིང་བྱི་བ་དང་བྱ། གཙང་སྦྲར་རོ། །སྤྱད་པའི་སྣོད་སྤྱད་ཀུན་དྲི་མ་  
དང་ཁ་ཟས་དང་མི་གཙང་བ་ལ་སོགས་པས་མ་འབགས་པར་གཙང་སྦྲ་བྱ། བཏུང་བའི་ཆུ་ཡང་ངོ། །བཏུང་བའི་ཆུ་ཡང་རྡུལ་དང་དྲི་མ་དང། ཁ་ཟས་ཀྱིས་མ་འབགས་པར་གཙང་སྦྲ་བྱ། མ་བརྟགས་པའི་གོས་དང་ལག་པས་མི་བྲིམ། གོས་དང་ལག་པ་ཁ་ཟས་དང་དྲི་མས་འབགས་  
ཤིང་མ་བརྟགས་པས་ཁ་ཟས་དང་ཆུ་མི་བྲིམ། དུས་དུས་སུ་ཆུ་སྣོད་ཡང་བཀྲུ། ཆུ་སྣོད་དང་ཀུན་དེ་ལ་སོགས་པ་དུས་དུས་སུ་ནང་བཀྲུ། ཟབ་ན་རྩྭ་ཨུ་ཤི་རའམ་ཅུ་ཚེའི་སོག་མའམ་ཤིང་ཤུན་ནམ་ར་དས་ཤིང་བུའམ་ཤིང་ཤུན་ནམ་ར་དས་ཤིང་བུ་ལ་བཅིངས་ཏེའོ། །ཀུན་ཏེ་ལྟ་བུ་ཁ་ཆུང་  
ཞིང་མགྲིན་པ་རིང་བ་བཀྲུ་བ་དང་རྫ་མ་ཆེན་པོའི་ལག་གིས་ཕྱིས་མི་སླེབ་པ་ལ་མིང་གིས་སྨོས་པ་འདི་རྣམས་ཤིང་གིས་ཏོར་ཏོ་ལ་བཅིངས་ཏེ་བསྔོགས་ཤིང་བཀྲུའོ། །དེ་དེ་དག་ཏུ་ཁ་ཟས་ཀྱིས་རེག་པ་མི་བསྲུང་བར་མི་བྱ། ཆུ་སྣོད་དང་ཆུ་སྣོད་བཀྲུ་བའི་རྫས་དེ་རྣམས་ལ་ཐོག་མ་ནས་ཁ་ཟས་  
ཀྱིས་མ་རེག་པར་བསྲུང། བསྐམ་པ་ཡང་ངོ། །སྣོད་སྤྱད་དང་ཆུ་སྣོད་དུས་དུས་སུ་བཀྲུ་ཞིང་བསྐམ་མོ། །དེར་མི་འཕོངས་པའི་ཕྱིར་ལྷན་ཅིག་ཏུ་མ་ཡིན་ནོ། །སྣོད་སྤྱད་སྐེམ་པའི་ཚེ་བྲེལ་བར་མི་འགྱུར་བའི་ཕྱིར་ཁ་ཅིག་སྤྱད་དུ་ཡོད་བར་བྱས་ལ་ཁ་ཅིག་བསྐམ་མོ། །ཆུ་ཡིར་གཏོགས་  
པ་ནི་གནས་བྱེད་བ་ལ་གཏོགས་སོ། །ཆུའི་ལས་སུ་བྱ་དགོས་པ་འདི་རྣམས་གནས་བརྟན་དང་མཁན་པོས་མི་བྱའི་སློབ་མ་དང་གནས་འཆའ་བའི་དགེ་སློང་གཞོན་ནུས་བྱའོ། །སྲོག་ཆགས་དང་བཅས་པའི་ཕྲ་མོ་ལ་སོགས་པར་ཆུད་པའོ། །སྲོག་ཆགས་དང་བཅས་པའི་ཆུ་སྤྱོད་པའི་  
  
། །།སྨྱེན་གནས་ཀྱི་ལྟུང་བ་ལ་འཆད་དེ། བཧྲིད། ཤེས་བཞིན་པ་ལས་ལྟུང་སྟེ་ཡན་ལག་གཅིག་མངོན་སུམ་དུ། ཁྱོ་དང་ཆུང་མ་ལྷན་ཅིག་འཁོད་པའི་གན་དུ་སོང་བ་ལས་ལྟུང་སྟེ་ཡན་ལག་གཅིག་རྩོམ་འདོད་པའོ། །  
ཁྱོ་ཤུག་གཉིས་ཉལ་པོ་བྱེད་པར་ཆས་ཤིང་རྩོམ་པ་ལས་ལྟུང་སྟེ་ཡན་ལག་གཅིག་འདུས་པའོ། །ཁྱོ་ཤུག་གཉིས་ཉལ་པོ་བྱེད་པའི་ཕྱིར་འདུས་ཏེ་ལྷན་ཅིག་འཁོད་པ་ལས་ལྟུང་སྟེ་ཡན་ལག་གཅིག་ཕོ་དང་མོའོ། །ལྷན་ཅིག་ཏུ་འདུས་ཏེ་འཁོད་པ་ཕོ་གཉིས་འདུས་ཏེ། འཁོད་  
པ་ལ་ནི་མི་ལྟུང་གི་ཕོ་གཅིག་མོ་གཅིག་འཁོད་པ་ལས་ལྟུང་བྱེད་ཡན་ལག་གཅིག་ཁྱིམ་པ་ལའོ། །ཕོ་དང་མོ་ལྷན་ཅིག་འཁོད་པ་དེ་དགེ་སློང་དང་མུར་འདུག་གི་རབ་ཏུ་བྱུང་བ་མ་ཡིན་གྱི་ཁྱིམ་པ་ལས་ལྟུང་སྟེ་ཡན་ལག་གཅིག་གཞན་གྱི་གནས་ན། དགེ་སློང་གི་གནས་  
དང་གཙུག་ལག་ཁང་ལ་མི་བྱའི་ཁྱིམ་པའི་གནས་ན་མི་ཚངས་པར་སྤྱད་པ་བལྟས་པ་ལས་ལྟུང་སྟེ་ཡན་ལག་གཅིག་རུང་ཞིང། རྩིག་པའམ་སབ་མོས་ཆོད་དམ་ཁང་པའི་ནང་ངམ་ས་སྲོས་ཏེ་དབེན་ཞིང་སྤྱད་དུ་རུང་བ་དང། གཞན་མེད་དེ་སྦྱོར་བ་ནའོ། །ཁྱོ་ཤུག་གཉིས་སུ་འཁོད་  
ཅིང་མི་གཞན་མེད་པ་དང་གཞན་ཀྱང་ཡོད་ཀུན་མི་ཚངས་སྤྱོད་པ་དང་འདི་རྣམས་ལ་ཡན་ལག་གཅིག་མངོན་པར་བརྟག་པར་འདུག་ནའོ། །མི་མི་ཚངས་བར་སྤྱོད་པའི་གན་དུ་ཁོང་གིས་ཀྱང་མཐོང་བདག་གིས་ཀྱང་མཐོང་བར་མངོན་པར་སོང་ཞིང་བརྟག་པ་ལྟུང་བར་འགྱུར་ཏེ་  
ཡན་ལག་གཅིག་ཡན་ལག་འདི་རྣམས་དང་ལྡན་ན་སྨྱེན་གནས་ཀྱི་ལྟུང་བའོ། །སྨྱེན་གནས་སུ་འདུག་པའོ། །སྨྱེན་གནས་སུ་འདུག་པའི་ལྟུང་བ་རྫོགས་སོ།། །།གབ་པའི་ལྟུང་བ་ལ་འཆད་དེ། དབེན་པར་རྟོག་ཅིང་འདུག་པ། ཁྱོ་ཞིག་མི་ཚངས་པར་སྤྱོད་པ་ལ་འཇབ་  
ཅིང་འགྲེངས་ཏེ་ཉན་པ་ན་ལྟུང་སྟེ་ཡན་ལག་གཅིག་གཡོགས་པ་དང་བཅས་པ། རྩིག་པའམ་སབ་མོས་བསྐོར་བའམ་ཁང་པའམ་ས་སྲོས་པའི་ནང་ན་མི་ཚངས་པར་སྤྱོད་པ་ལས་དྲུང་ནས་མ་མཐོང་བར་བལྟ་ཞིང་ཉན་པ་ལས་ལྟུང་སྟེ་ཡན་ལག་གཅིག་འཇིག་པའི་དབང་  
  
༄༅། །ཡང་མ་ཡིན། གཅན་གཟན་ནམ་ཆོམ་པོ་ལ་སོགས་པའི་རྐྱེན་བྱུང་སྟེ་མི་ཚངས་པར་སྤྱོད་པའི་གན་དུ་སོང་བ་མ་གཏོགས་ཀྱི་ཆེད་ཀར་ལྟར་སོང་བ་ལས་ལྟུང་སྟེ་ཡན་ལག་གཅིག་ལྟག་མ་སྨྱེན་གནས་ཀྱི་ཡན་ལག་ཀུན་ཀྱང་འདིར་གཏོགས་ཏ་ཡན་ལག་འདི་  
ཀུན་དང་ལྡན་ན་གབ་པའི་ལྟུང་བའོ། །མཐོང་བ་མ་མཐོང་ན་ཉེས་བྱས་པའོ། །ཉལ་པོ་བྱེད་པ་ལ་འཇབ་ཅིང་ལྟ་བ་མིག་གིས་ཀྱང་མ་མཐོང་སྒྲ་ཡང་མ་ཐོས་པར་ཉན་པ་ནི་ཉེས་བྱས་སུ་འགྱུར་རོ། །གནས་གཞན་ནས་རྟོག་ནའོ། །རྒྱང་རིང་པོ་ཞིག་ནས་བཞབས་ཏེ་ལྟ་ཞིང་ཉན་ནའང་  
ཉེས་བྱས་སུ་འགྱུར་ཏེ་འོག་ནས་འཆད། ལྟ་བའི་སྤྱོད་ཡུལ་ནི་གནས་ཀྱི་མཐའོ། །མི་ཚངས་པར་སྤྱོད་པ་དང་བར་དུ་རྩིག་པས་ཆོད་དམ་རྩིག་པས་མ་ཆོད་ཀྱང་བར་རྒྱང་རིང་པོ་ན་མི་ཚངས་པར་སྤྱོད་པ་མིག་གིས་མཐོང་བ་དང་སྒྲ་ཐོས་པ་ཙམ་ན་ཉན་ཅིང་བལྟ་ན་ཉེས་བྱས། མཛོད་  
ཀྱང་ནང་དུ་ཆུད་དོ། །མཛོད་ཀྱི་ནང་ན་མི་ཚངས་པར་སྤྱོད་པ་ལ་ཉལ་ཁང་ངམ་བཀད་ས་ནས་ཉན་ཅིང་བལྟས་ན་ཡང་ལྟུང་བའོ། །གྲོང་བར་ནི་ཐ་དད་པའོ། །ཁྱིམ་ཁྱེར་གཅིག་གི་ནང་ན་མི་མང་པོ་ཞིག་མི་ཚངས་པར་སྤྱོད་པ་ནོར་དང་ལྟ་བ་བྱེ་བ་ཞིག་ན་མི་ཚངས་པར་དུ་སྤྱོད་པ་བཞིན་དུ་  
ལྟུང་བ་རེ་རེར་འགྱུར་རོ། །སྨྱེན་གནས་སུ་འདུག་པའོ། །གབ་པའི་ལྟུང་བ་རྫོགས་སོ།། །།གཅེར་བུའི་ལྟུང་བ་ལ་འཆད་དེ། བུད་མེད་དམ་སྐྱེས་པ་ལས་སོ། །མུར་འདུག་གཅེར་བུ་ཕོ་ཡང་རུང་མོ་ཡང་རུང་ཟན་བྱིན་པ་ལས་ལྟུང་བར་འགྱུར་ཏེ་ཡན་ལག་གཅིག་མ་གཏོགས་  
པ་ན་གཉེན་དང་རབ་ཏུ་འབྱུང་བར་འདོད་པ་དང་ནད་པའོ། །བདག་གི་གཉེན་མུར་འདུག་གཅེར་བུར་འདུག་པ་དང་མུར་འདུག་གཅེར་བུ་ལས་ཁོའི་ཆས་བོར་ཏེ་རབ་ཏུ་འབྱུང་བར་འོངས་པ་དང་མུར་འདུག་གཅེར་བུ་ནད་པ་དང་འདི་རྣམས་ལ་ཟས་བྱིན་པ་ནི་མི་ལྟུང་གི་འདི་རྣམས་མ་ཡིན་  
པ་ལས་ལྟུང་སྟེ་ཡན་ལག་གཅིག་འདིའི་ཚུལ་དུ་མ་ཡིན་པ་རབ་ཏུ་འབྱུང་བ་གོས་མེད་པ་ལས་སོ། །སངས་རྒྱས་ཀྱི་ཆོས་ལ་རབ་ཏུ་འབྱུང་བ་མ་ཡིན་པ་མུར་འདུག་པའི་ཆོས་ལ་རབ་ཏུ་འབྱུང་བའི་གཅེར་བུ་གོས་མེད་པ་ལ་བྱིན་པ་ལས་ལྟུང་སྟེ་ཡན་ལག་གཅིག་ལུས་སམ་ལུས་  
  
།བདག་གི་ལུས་ཀྱི་ཡན་ལག་ལག་པས་བྱིན་ཀྱང་རུང་ལུས་ལ་གཏོགས་པ་གཟར་བུའམ་སྣོད་སྤྱད་ཀྱིས་བྱིན་ཀྱང་རུང་པ་ལས་ལྟུང་སྟེ་ཡན་ལག་གཅིག་བཟའ་བ་དང་བཅའ་བ་ལས་སོ། །བཟའ་བ་དང་བཅའ་བ་བྱིན་པ་ལས་ལྟུང་བར་འགྱུར་ཏེ་ཡན་ལག་  
གཅིག་བརྟག་པ་ལས་སོ། །དགེ་སློང་གི་ཁ་ཟས་སུ་བརྟག་པ་སྒོག་པའམ་ཆང་ལ་སོགས་པ་མ་ཡིན་པ་བྱིན་པ་ལས་ལྟུང་སྟེ་ཡན་ལག་གཅིག་བདག་དང་དེ་ལ་ཡང་ངོ། །དགེ་སློང་ཡང་བཟར་རུང་བ་ལས་ལྟུང་སྟེ་མུར་འདུག་ཀྱང་བཟར་རུང་བ་ལས་ལྟུང་སྟེ་ཡན་ལག་  
གཅིག་གཅིག་བཟར་རུང་གཅིག་བཟར་མི་རུང་བ་བྱིན་པ་ཡང་ལྟུང། གཉིས་ཀ་བཟར་མི་རུང་བ་བྱིན་པ་ནི་ཉེས་བྱས་སོ། །སྡིག་པར་བལྟས་པ་བཟློག་པའི་ཕྱིར་བྱིན་པ་མ་གཏོགས། དེར་རིག་གིས་ཆོས་ལས་བཟློག་སྟེ་སངས་རྒྱས་ཀྱི་ཆོས་ལ་དབྱུང་བར་བྱ་བའི་ཕྱིར་ཟན་བྱིན་  
པ་ནི་ཉེས་མེད་དོ། །བདག་གིས་བྱིན་ནའོ། །བདག་ཉིད་ཀྱི་ལག་ནས་བྱིན་པ་ལས་ལྟུང་སྟེ་ཡན་ལག་གཅིག་མ་བརྟགས་པ་ནི་ཉེས་བྱས་པའོ། །མུར་འདུག་དང་དགེ་སློང་གཉིས་ཀ་བཟར་མི་རུང་བ་མ་བརྟགས་པའི་ཟས་ཤིག་བྱིན་པ་ནི་ཉེས་བྱས། སྦྱིན་དུ་བཅུག་ན་ཡང་ངོ།།  
གཞན་ཞིག་ལ་བསྐུར་ཏེ་མུར་འདུག་ལ་སྦྱིན་དུ་བཅུག་པའང་ཉེས་བྱས། བགོས་ན་ཡང་ངོ། །བདག་ཅག་ཟན་ཟ་བའི་དྲུང་ན་མུར་འདུག་ཟན་འདོད་པའི་ཕྱིར་འཁོད་དེ་ཁྲེལ་བལྟས་ཀྱི་ཕྱིར་བདག་གི་ཟན་ལ་བཅད་དེ་བྱིན་ནའང་ཉེས་བྱས། གོས་མེད་པ་ལ་སྦྱིན་པའོ། །གཅེར་  
བུ་ལ་ཟས་བྱིན་པའི་ལྟུང་བ་རྫོགས་སོ།། །།གཡུལ་གྱི་ལྟུང་བ་ལ་འཆད་དེ། དམག་འདོད་ཅིང། དམག་འདོད་པ་ལས་ལྟུང་བར་འགྱར་ཏེ་ཡན་ལག་གཅིག་གཡུལ་བལྟ་བའི་ཕྱིར་རོ། །དམག་འདོད་པའི་ཕྱིར་གཡུལ་བལྟར་འདོད་དེ་ལྟར་སོང་བ་ལས་ལྟུང་སྟེ་ཡན་  
ལག་གཅིག་མ་གཏོགས་པ་ནི་རྒྱལ་པོ་དང་རྒྱལ་མོ་དང་གཞོན་ནུ་དང་བློན་པོ་དང་ཞང་བློན་དང་སྟོབས་ཀྱི་མཆོག་དང་གྲོང་འདབ་དང་སྐྱེ་དགུས་སྨས་པ་དང་བར་ཆད་བྱུང་པའི་དབང་གིས་ནའོ། །ལྟུང་བར་མི་འགྱུར་བ་མིང་གིས་སྨོས་པ་འདི་རྣམས་ཀྱིས་མི་འགྲོར་མི་རུང་སྟེ་སང་  
  
༄༅། །བ་ནི་ཉེས་མེད་དེ་འདི་རྣམས་ཀྱི་རྐྱེན་མེད་པར་ལྟར་སོང་བ་ལས་ལྟུང་བར་འགྱུར་ཏེ་ཡན་ལག་གཅིག་ཞུགས་པ་ལས་སོ། །གཡུལ་ལྟར་འགྲོ་བའི་ཕྱིར་ཆེད་དུ་སོང་བ་ལས་ལྟུང་སྟེ་ཡན་ལག་གཅིག་མཚམས་ཀྱི་མཐའ་འདས་ཏེ་མཐོང་ནའོ། །བལྟར་  
འགྲོ་བའི་ཕྱིར་བདག་གི་གནས་ལས་ཀྱང་འཕགས་གཡུལ་ཡང་མཐོང་བ་ལས་ལྟུང་སྟེ་ཡན་ལག་གཅིག་ཡན་ལག་འདི་རྣམས་དང་ལྡན་ན་གཡུལ་ལྟ་བའི་ལྟུང་བར་འགྱུར། གཡུལ་ལྟ་བའོ། །གཡུལ་ལྟ་བའི་ལྟུང་བ་རྫོགས་སོ།། །།ཞག་གཉིས་ཀྱི་ལྟུང་བ་ལ་  
འཆད་དེ། དེ་དག་མེད་པར་དེར་ཉིན་མཚན་གཉིས་རངས་པས་ལྷག་པར་གནས་པའོ། །རྐྱེན་གོང་ནས་སྨོས་པ་རྣམས་ལྟ་བུ་ཞིག་གིས་བཀུག་སྟེ་གཡུལ་གྱི་ཁྲོད་དུ་འོངས་ནས་རྐྱེན་དེ་རྣམས་ཀྱིས་མ་བཏང་བ་ནི་མ་གཏོགས་ཏེ་རྐྱེན་དེ་རྣམས་མ་གཏོགས་ཤིང་མེད་པར་  
གཡུལ་ལྟ་བའི་ཕྱིར་ཞག་གཉིས་ལས་རིང་དུ་འདུག་སྟེ་ཞག་གསུམ་གྱི་སྐྱ་རེངས་བྱུང་ན་ལྟུང་བའོ། །དེ་ཕྱིན་ཆད་ཞག་རེ་ལྟུང་བ་རེ་རེར་འགྱུར་རོ། །མཚན་མ་མེད་ན་སྔ་མ་ཡང་ངོ། །ལྟག་མ་གཡུལ་ལྟ་བའི་ལྟུང་བ་ཡང་རྐྱེན་མིང་གིས་སྨོས་པ་རྣམས་ཀྱིས་མ་བཀུག་བར་  
ཞག་ལོན་ན་ལྟུང་བར་འགྱུར་རོ། །གཡུལ་དུ་གནས་པའོ། །ཞག་གཉིས་ཀྱི་ལྟུང་བ་རྫོགས་སོ།། །།ཤོམ་པ་ལ་འཆད་དེ། །དམིག་ཡན་ལག་ལ་བྱེད་དོ། །རྟ་དང་མི་དང་བལ་གླང་དང་ཤིང་རྟའི་དམག་རྣམ་བཞི་ལས་ལྟུང་བར་འགྱུར་ཏེ་ཡན་ལག་གཅིག་བར་ཆད་  
ཀྱི་དབང་མ་ཡིན་བས་སོང་བའོ། །བདག་ལ་འཇིགས་པའི་རྐྱེན་མ་བྱུང་བ་དང་ལྟག་ནས་རྒྱལ་པོ་ལ་སོགས་པས་བོས་པའི་རྐྱེན་མེད་པར་སོང་བ་ལས་ལྟུང་བར་འགྱུར་ཏེ་ཡན་ལག་གཅིག་འདུས་པའམ་བྲལ་བ་ཡང་ངོ། །དམག་རྣམས་བཞི་ཀུན་འདུས་པའང་རུང་བཞི་ལས་  
གག་ཀྱང་རུང་སྣ་གཅིག་གིས་རྒོལ་བར་ཤོམ་པ་ལ་བལྟས་ནའང་ལྟུང་བར་འགྱུར་རོ། །བཤམས་པ་ལས་སོ། །དམག་རྒོལ་བར་གོ་ཆ་དང་རྒྱན་དང་མཚོན་ཆ་ལ་སོགས་པ་ཐོགས་ཏེ་བཤམས་པའི་ནད་དུ་ཞུགས་པ་ལས་ལྟུང་བར་འགྱུར་ཏེ་ཡན་ལག་གཅིག་རྩ་བས་ན་རྩ་བའོ། །  
  
སྦྱོར་བ་ནི་ཉེས་བྱས་པའོ། །དམག་ལྟ་བར་འགྲོ་བར་སེམས་ཤིང་སྦྱོར་བ་ནི་ཉེས་བྱས་སོ། །མ་བཤམས་པ་དང་གཉིས་ཀ་ཡང་ཉེས་བྱས་པའོ། །དམག་རྒོལ་དུ་འདོང་བར་དམག་མི་གཞི་ནས་ཆས་  
ཏེ་འདོང་བ་ལ་བལྟས་ནའང་ཉེས་བྱས། གཞི་ནས་ནི་འཕགས་ཟིན་གྱི་ཁྲོམ་གྱི་གཞིར་ཚོགས་བྱེད་ཅིང་ཕོག་པ་ལ་བལྟས་ནའང་ཉེས་བྱས་རེག་བཤམས་ལྟ་བའི་ཕྱིར་ཞུགས་མཚམས་ཀྱི་མཐའ་འདས་མཐོང་ན་རྩ་བའོ། །དམག་རྒོལ་ཞིང་འཐབ་པ་ལས་མ་བལྟས་སུ་ཟིན་ཀྱང་  
དམག་མི་རྒལ་བར་བཤམས་ཤིང་ཆས་ཏེ་འདོད་པ་ལ་ཕྱུགས་ལ་ཀུ་རེ་བྱེད་ཅིང་ཀླན་ཀ་བཙལ་བའི་ཕྱིར་རེག་བས་ཀྱང་ལྟུང། གཡུལ་སྤྲད་དེ་འཐབ་པ་ལ་བདག་གི་གནས་ནས་མཐོང་བར་བལྟས་པས་ཀྱང་ལྟུང་ངོ། །མ་ཞུགས་པར་ན་འབྲི་བའོ། །དམག་མི་འཐབ་ཏུ་འདོང་སྟེ་གོ་  
ཆ་དང་མཚོན་ཆ་ལ་སོགས་པ་ཐོགས་ཤིང་མ་བཤམས་པ་ཞིག་མ་བལྟས་ན་ཉེས་བྱས། བལ་གླང་དང་རྟ་དང་བྱ་གག་དང་འུར་པ་དང་ཐིབ་དང་བུད་མེད་སྐྱེས་པ་འཐབ་པ་ལ་སོགས་པ་མི་བྱ་བ་བྱེད་དུ་མི་གཞུག་མི་བལྟ། མིང་གིས་སྨོས་པ་འདི་རྣམས་བདག་གིས་འཐབ་ཏུ་བཅུག་  
སྟེ་བལྟས་ཀྱང་རུང་གཞན་ལ་འཐབ་ཏུ་བཅུག་སྟེ་བལྟས་ཀྱང་རུང་སྟེ་ཉེས་བྱས། འདི་རྣམས་མ་གཏོགས་པར་གཞན་འཐབ་པ་ལ་བལྟས་ནའང་ཉེས་བྱས། དམག་གི་ཡན་ལག་མྱོང་བའོ། །དམག་ཤོམ་པ་ལ་བལྟས་པའི་ལྟུང་བ་རྫོགས་སོ།། །།འཚོག་པའི་ལྟུང་བ་ལ་འཆད་  
དེ༑ སེམས་འཁྲུགས་པས་སོ། །སེམས་འཁྲུགས་ཤིང་ཁྲོས་ནས་བརྡེགས་པ་ལས་ལྟུང་སྟེ་ཡན་ལག་གཅིག་ལུས་དང་ལུས་ཉིད་ཀྱིས་བརྡེགས་ཀྱང་ལྟུང། དེ་ལས་བཏང་བ་དང། ལུས་ཀྱིས་རྡོ་དབྱིག་ལ་སོགས་པ་འཕངས་ཏེ་བཏང་ནའང་ལྟུང། གཏོགས་པ་ལུས་ལ་  
ལག་ཆ་ཐོགས་པས་བརྡེགས་ཀྱང་ལྟུང། གང་སུ་ལ་ཡང་ཆུང་དུ་ན་རྐང་པའི་མཐེ་བོས་སམ། ལུས་ཉིད་ཀྱིས་བརྡེགས་པ་ནི་རྐང་བའི་མཐེ་བོའམ། མཛུབ་མོའི་བེམ་ཏོལ་ཙམ་ཡན་ཆད་ཀྱིས་བརྡེག་པ་ཡང་ལྟུང་ངོ། །ཡུངས་ཀར་རམ། ལུས་ཀྱིས་འཕངས་ཏེ་བཙོག་  
  
༄༅། །པ་ནི་ཡུངས་ཀྱི་འབྲུམ་བུ་ཙམ་ཡན་ཆད་ཀྱིས་བརྡེག་པ་ཡང་ལྟུང་ངོ། །འཇག་མ་དག་གིས་བརྡེགས་པའོ། །ལུས་ལ་གཏོགས་པའི་ལག་ཆས་བརྡེགས་པ་ནི་རྩའམ་ཕྱགས་མས་བརྡེགས་པ་ཙམ་གྱིས་ཀྱང་ལྟུང་ངོ། །འདི་རྣམས་གང་གིས་བརྡེགས་  
ཀྱང་རུང་ལྟུང་བར་འགྱུར་ཏེ་ཡན་ལག་གཅིག་དགེ་སློང་ནའོ། །དགེ་སློང་བརྡེགས་པ་ལས་ལྟུང་བར་འགྱུར་ཏེ་ཡན་ལག་གཅིག་ཕ་རོལ་ལའོ། །དགེ་སློང་ཕ་རོལ་པོ་བརྡེགས་པ་པར་འགྱུར་ཏེ་ཡན་ལག་གཅིག་འོག་མ་གསུམ་ཡང་པོ། །གཟའ་དང་ཉེས་སྨོས་དང་  
བདེ་བའི་ལྟུང་བ་གསུམ་ཡང་ཕ་རོལ་དགེ་སློང་ཡིན་པ་ལས་ལྟུང་བར་འགྱུར་རོ། །རེག་ནའོ། །བརྡེགས་པ་ཕ་རོལ་ལ་ཕོག་ཅིང་རེག་བ་ལས་ལྟུང་བར་འགྱུར་ཏེ་ཡན་ལག་གཅིག་སྟེ་ཡན་ལག་འདི་རྣམས་དང་ལྡན་ན་ལྟུང་བའོ། །བསྣུན་པ་སོ་སོར་རོ། །བརྡེགས་པ་ནི་སོར་མོ་  
དང་འབྲུམ་བུ་དང་རྩ་ཉག་མ་རེ་རེ་ལ་ལྟུང་བ་རེ་རེར་འགྱུར་རོ། །ཁུ་ཚུར་གྱིས་བརྡེགས་པ་ནི་ལྟུང་བ་གཅིག་མ་ཕོག་ན་ཉེས་བྱས། བརྡེག་པའི་ཕྱིར་བསྣུན་ཅིང་འཕངས་པ་ལས་མ་ཕོག་པ་ནི་ཉེས་བྱས་ཏེ་འབྲུ་རེ་ཉེས་བྱས་རེ་རེ། གཞན་དུ་བསྣུན་ན་གཞན་དུ་མ་བསྣུན་ཀྱང་ངོ། །  
བདག་འདོད་ཆགས་ལངས་ཏེ་ཕོ་མཚན་བརྡུངས་སམ་བཅད་པ་ནི་ཉེས་བྱས། དགེ་སློང་ཅིག་འདོད་ཆགས་ལངས་ཏེ་ཕོ་མཚན་བརྡུངས་པ་ལས་འདོད་ཆགས་ཀྱི་སེམས་བརྡུངས་ཤིག་ཕོ་མཚན་བརྡུངས་ཀྱང་མི་ཕན་ནོ་ཞེས་སྤྱོས་ནས་ཕྱིན་ཆད་བརྡུངས་ན་ཉེས་བྱས་ཞེས་བཅས། །  
ཀ་བ་ལ་བསྣུན་པར་མི་སྦྱིན། ཀ་བ་ལ་ཐལ་མོས་བསྣུན་ན་སོར་མོ་རེ་རེ་ཉེས་བྱས་རེ་རེར་འགྱུར། དྲུག་སྡེས་ཀ་བ་ལ་ཐལ་མོ་བརྡབས་ཏེ་ཀ་བ་འགུལ་བ་ལས་བཅས། རྩིག་པ་དང་ས་དང་ཤིང་དང་གཞན་ལ་ཡང་མ་ཡིན་ནོ། །ཀ་བ་ལ་ཐལ་མོས་བསྣུན་ན་ཉེས་བྱས་སུ་འགྱུར་  
བ་བཞིན་དུ་རྡོ་ཤིང་ཅི་ལ་བསྣུན་ཀྱང་ཉེས་བྱས་སུ་འགྱུར་ཏེ་ཁྲོ་སེམས་དང་ཡོངས་པ་དང་རྩེད་མོའི་ཕྱིར་བསྣུན་པ་ནི་ཉེས་བྱས་དགོས་ཤིང་དོན་གྱི་ཕྱིར་བརྡབས་པ་ནི་ཉེས་མེད། བསྣུན་པའོ། །འཚོག་པའི་ལྟུང་བ་རྫོགས་སོ།། །།གཟས་པའི་ལྟུང་བ་ལ་འཆད། བསྣུན་  
  
བསྣུན་པ་ལྟར་བསྡིགས་པའི་ཕྱིར་བཙོག་པར་གཟས་པ་ནི་ལྟུང་བ་སྟེ་ཡན་ལག་དང་བཤད་པ་ཐམས་ཅད་ལྟག་མ་འཚོག་པའི་ལྟུང་བ་དང་འདྲའོ། །རྫས་སོ་སོར་རོ། །གཟས་ན་སོར་མོ་དང་འབྲུ་དང་རྩ་ཉག་མ་རེ་རེ་ལྟུང་བ་རེ་རེར་འགྱུར་རོ། །གཟས་པའོ།།  
གཟས་པའི་ལྟུང་བ་རྫོགས་སོ།། །།ཉེས་སྨོས་ལ་འཆད་དེ། ཕས་ཕམ་པ་དང་དགེ་འདུན་གྱི་ལྷག་མའོ། །ཕས་ཕམ་པ་དང་དགེ་འདུན་གྱི་ལྷག་མ་བཅབས་པ་ལས་ལྟུང་བར་འགྱུར་ཏེ་ཡན་ལག་གཅིག་མ་གཏོགས་པ་ནི་མི་བདེ་བ་དང་དགེ་སྦྱོང་དང་ཚངས་པར་སྤྱོད་པའི་  
བར་ཆད་དང་དགེ་འདུན་འཁྲུགས་པར་དོགས་པའི་དབང་དུ་གཏོགས་པའོ། །ལྟུང་བར་མི་འགྱུར་བ་ནི་ཕས་ཕམ་པ་དང། དགེ་འདུན་གྱི་ལྷག་མ་བྱུང་བ་མཐོལ་ན་བདག་ལ་མི་བདེ་ཞིང་གནོད་པར་འགྱུར་བ་དང། དགེ་སྦྱོང་དང་དགེ་སློང་གྲོགས་ལ་དགེ་བ་སྤྱོད་པའི་བར་ཆད་དུ་  
འགྱུར་ཞིང་མི་བདེ་བ་དང་དགེ་འདུན་འཁྲུགས་པར་འགྱུར་དུ་དོགས་པར་འདི་རྣམས་ཀྱི་རྐྱེན་ལྟ་བུ་ཞིག་གི་ཕྱིར་མ་མཐོལ་ཅིང་བཅབས་པ་ནི་ཉེས་མེད་དེ་རྐྱེན་འདི་རྣམས་མེད་པ་ལས་ལྟུང་སྟེ་ཡན་ལག་གཅིག་སྦས་པའོ། །ཉེས་པ་དེ་ཤེས་བཞིན་དུ་བཅབས་པ་ལས་ལྟུང་བར་འགྱུར་ཏེ་  
ཡན་ལག་གཅིག་ཞག་གི་མཐར་ནའོ། །ཞག་གཅིག་གི་སྐྱ་རེངས་བྱུང་བ་ལས་ལྟུང་བར་གྱུར་ཏེ་ཡན་ལག་གཅིག་ཡན་ལག་འདི་རྣམས་དང་ལྡན་ན་ལྟུང་བར་འགྱུར་ཏེ། སྔར་ནི་ཉེས་བྱས་པའོ། །བཅབས་པར་བསམས་ན་སྐྱ་རེངས་མ་བྱུང་གི་བར་དུ་ཉེས་བྱས། ཉེས་པ་  
གཞན་ཡང་ངོ། ལྟུང་བ་དང་ཉེས་བྱས་ལ་སོགས་པ་གཞན་ལ་ཡོད་ཅིང་བྱུང་བ་ཤེས་ཏེ་བཅབས་ན་ཉེས་བྱས། །ཁ་ན་མཐོ་བ་སྦེད་པའོ། །དགེ་སློང་གི་ཉེས་པ་བཅབས་པའི་ལྟུང་བ་རྫོགས་སོ།། །།ལྟུང་བའི་བཅུ་སྟེ་གཅིག་འདས་སོ། །བདེ་བའི་ལྟུང་བ་ལ་འཆད་དེ། ནད་  
ཀྱི་གསོས་ཀྱི་ཕྱིར་ནི་མ་གཏོགས་ཏེ། དགེ་སློང་ན་བ་ལ་ཕན་པའི་ཕྱིར་ཟན་བཅད་པ་དང། སྨན་བྱ་བའི་ཕྱིར་ཟན་མ་བྱིན་པ་ནི་ཉེས་མེད་དོ། །བསམས་ནས་ཁྱིམ་པའི་སྦྱིན་བདག་གི་ཟས་གཅོད་པར་བྱེད་པའོ། །དགེ་སློང་ལ་ཆེད་ཀར་ཟན་གཅད་པར་བསམས་ནས་ཁྱིམ་པའི་  
  
༄༅། །གནས་སུ་དགེ་སློང་ལ་ཟན་མ་བྱིན་ཞིང་བཅད་ན་ལྟུང་བའོ། །ནན་ད་དང་ཨུ་པ་ནན་དས་སློབ་མ་དར་མ་ལ་ཟས་བཅད་པ་ལས་བཅས། ཟས་གཅོད་པར་བྱེད་པའོ། །ཟན་གཅོད་པའི་ལྟུང་བ་རྫོགས་སོ།། །།མེའི་ལྟུང་བ་ལ་འཆད་དེ། སེང་གེ་ལ་མི་རེག་  
སེང་གེ་ལ་རེག་པར་མི་བྱ། སེང་གེ་ལ་རེག་ན་ཁྲོས་ཏེ་རེག་ཏུ་མི་བཟོད་ཅིང། གནོད་པར་བྱེད་པ་དེ་བཞིན་དུ་མེ་ལ་རེག་ཏུ་མི་རུང་བའི་དཔེར་སྨོས་སོ། །སྟོན་པ་དང་ཆོས་དང་དགེ་འདུན་དང་ཚངས་པ་མཚུངས་པར་སྤྱོད་པ་མེ་ལ་རེག་ཀྱང་ཉེས་པར་མི་འགྱུར་བ་ནི་སངས་རྒྱས་དང་  
ཆོས་དང་དགེ་འདུན་དང་དགེ་སློང་གྲོགས་ཀྱི་ཕྱིར་མཆོད་ཅིང་བསྲོ་བར་བསམས་ཏེ་རེག་པ་དང་བུས་པ་ནི་ཉེས་མེད་དོ། །ཆོས་ཀྱི་བྱ་བའི་ཕྱིར་བྱ་བར་བརྟགས་ཏེ་ལྷུང་བཟེད་བཙོ་བའི་ལས་ལ་དུས་བསྔོ། །ཆོས་ཀྱི་ཕྱིར་བདག་གི་ལུས་ཀྱི་ཡོ་བྱད་དུ་ཆོས་གོས་དང་ལྷུང་བཟེད་  
ལ་སོགས་པ་བཙོ་བར་སམ་ཡམ་བསྔོས་ཏེ་མེ་ལ་རེག་པ་ནི་ཉེས་མེད་དོ། །རིང་དུ་བསྔོ། །ལྷུང་བཟེད་དང་ཆོས་གོས་བཙོ་བའི་བསམས་པས་སམ་ཡམ་གྱི་དུས་བསྔོ་བ་ནི་ཐོག་མ་རེག་པ་ན་ཟིན་གྱི་བར་དུ་གཟུང་ངོ་སྙམ་དུ་བསམ། རྩེད་མོ་མེ་ལ་རྩེ་བའི་ཕྱིར་བཟུང་ནའང་ལྟུང་བར་  
འགྱུར་ཏེ་འོག་ནས་འཆད། མགལ་བ་བསྐོར་བ་དང་ཟླ་བ་དང་ཉི་མ་ལྟར་མགལ་བའི་འཁོར་ལོ་ལ་སོགས་པ་བྱེད་དོ། །མིང་གིས་སྨོས་པ་འདི་རྣམས་ཀྱི་གཟུགས་འདྲ་བར་མགལ་བ་ལ་རྩེས་ཤིང་བསྐོར་ན་ལྟུང་བར་འགྱུར། འདི་རྣམས་ཀྱི་གཟུགས་མ་ཡིན་ཡང་མེ་ལ་གཞན་  
ཇི་ལྟར་རྩེས་ཀྱང་ལྟུང་བའོ། །མེས་སོ། །མེ་ལ་རེག་པ་ལས་ལྟུང་བར་འགྱུར་ཏ་ཡན་ལག་གཅིག་ས་མ་ཡམ་མ་བསྔོས་ནའོ། །མེ་ལ་བཟུང་བའི་ཚེ། ས་མ་ཡམ་མ་བསྔོས་པ་ལས་ལྟུང་བར་འགྱུར་ཏེ་ཡན་ལག་གཅིག་རྩེ་པ་དང་དོན་མེད་པའི་ཕྱིར་གཟུང་བ་ནི་སམ་ཡམ་བསྔོས་  
ཀྱང་མི་ཆུད་དོ། །མི་ན་བའི་དབང་གིས་མ་འདུག་པར་རེག་པའོ། །བདག་མི་ན་བར་མེ་ལ་རེག་པ་ལས་ལྟུང་བར་འགྱུར་ཏེ་ཡན་ལག་གཅིག་བདག་གིས་མ་བསྐོས་ནའོ། །བདག་གིས་བཟུང་ངམ་གཞན་འཛིན་དུ་བཅུག་པ་ལས་ལྟུང་བར་འགྱུར་ཏེ་ཡན་ལག་གཅིག་ཡན་ལག་  
  
།སྤར་བ་དང་མེ་ཆེར་བུད་པའི་ཕྱིར་རེག་པ་དང། གཞིལ་བ་དང་མེ་ཆུང་བར་བྱ་བའི་ཕྱིར་རེག་པ་དང། ཤིང་ལ་རེག་པ་དང། མགལ་བ་ལ་རེག་པ་དང། མ་རེག་པར་བུས་ཀྱང་རུང། མགལ་བ་མ་ཡིན་པའི་ཤིང་  
མེས་མ་རེག་པར་མེར་བཅུག་པ་དང། འཇུག་པ་དང་ཤིང་མེར་འཇུག་པ་དང། འབྱིན་པར་བསྐོ་བ། མགལ་བ་ཕྱིར་འབྱིན་པ་དང། མདག་མ་སྤྱུར་བ་དང་འབྲུ་བའོ། །མདག་མ་སྤྱུར་ཞིང་སྤུངས་བ་དང། མདག་མ་འབྲུ་བ་དང། འདི་རྣམས་གག་ཀྱང་རུང་བྱས་ན་ལྟུང་བར་  
འགྱུར། མེ་མ་མུར་ནི་ཕྱེད་དོ། །ཐལ་བ་མེ་མ་མུར་ཅན་ལ་རེག་པ་ནི་ཉེས་བྱས་སོ། །འབར་བ་ཡང་ངོ། །མེ་ལྕེ་ལ་རེག་པ་ཡང་ཉེས་བྱས། དེར་ཤིང་གིས་བཅུག་སྟེ་ཕྱུང་ན་མེ་གཞན་དུ་ཆུད་དོ། །མེ་ལྕེ་དང་མེ་མར་མུར་ཅན་ལ་ཤིང་བཅུ་ག་སྟེ་མེར་མཆེད་པ་ལ་རེག་ན་ནི་ལྟུང་  
བའོ་ཞེས་ཊཱི་ཀ་ལས་བཤད། མཁན་པོ་ཁ་ཅིག་ན་རེ་ཉེས་བྱས་ཞེས་བཤད། སྐྲ་དང་སྤུ་དང་རུས་པ་དང་སེན་མོ་དང་མཆིལ་མ་དང་སྣབས་དང་སྐྱུགས་པ་དང་ཚད་པ་དང་བལ་སྲན་དང་རྒྱ་སྲན་དང་ཤིང་མར་དང། ཡུངས་མར་དང་སྦྲང་རྩི་དང་མར་རྣམས་ནི་ཤིང་ཕྱེད་བཞིན་ནོ། །  
མང་གིས་སྨོས་བ་འདི་རྣམས་མེར་བསྲེགས་པ་ནི་ཉེས་བྱས་སོ། །གཞན་ལ་བྱེད་ཅིང་གཞན་བསྔོས་པ་བསྔོས་པ་ཕྱེད་དོ། །སངས་རྒྱས་གྲོགས་ཀྱི་ཕྱིར་བསྔོས་ཏེ་བུས་པ་ལས་གཞན་གྱི་ཕྱིར་སྤྱད་དམ་གྲོགས་ལྟ་བུའི་ཕྱིར་བུད་པ་ལ་ས་མ་ཡམ་གྱི་འདུ་ཤེས་གཞན་གྱི་ཕྱིར་བསྔོས་པ་  
ནི་ཉེས་བྱས། མེའི་ཁྲིམས་སོ། །མེ་ལ་རེག་པའི་ལྟུང་བ་རྫོགས་སོ།། །།དད་པའི་ལྟུང་བ་ལ་འཆད་དེ། དགེ་སློང་གི་ཕྱིར་ལས་འདས་པ་དད་པ་བྱིན་ཏེ་སླར་ལེན་པའི་ཕྱིར་དག་གིས་སོ། །དགེ་སློང་གི་དགེ་འདུན་གྱི་ལས་ཅི་བྱེད་ཀྱང་རུང་སྔར་དད་པ་ཕུལ་ལ་ཕྱིས་ནད་པ་མི་འབུལ་ལོ་  
ཞེས་སྨྲས་ཤིང་བཟློག་པ་ནི་ལྟུང་བའོ། །དད་པ་སླར་ལན་པའོ། །དད་པའི་ལྟུང་བ་རྫོགས་སོ།། །།རབ་ཏུ་མ་རྫོགས་པའི་ལྟུང་བ་ལ་འཆད་དེ། །ཉི་མ་དང་ཟླ་བ་མ་ཡིན་པའི་སྣང་བ་ཅན་གྱི་གནས་ཀྱི་ཕྱོགས་སུ་མི་ཉལ། ཉི་མ་དང་ཟླ་བའི་འོད་ལ་ཉལ་བ་ནི་ཉེས་མེད་དེ་མེ་དང་མེ་མར་  
  
༄༅། །དང་རིན་པོ་ཆེ་དང་སྨན་གྱི་འོད་ལ་ཉལ་ན་ཉེས་བྱས། མ་གཏོགས་པ་ནི་ནད་པ་དང་ནད་པའི་གཡོག་གི་དབང་གིས་ནའོ། །ལྟུང་བར་མི་འགྱུར་བ་ནི་དགེ་སློང་ནད་པ་མེ་མར་གྱིས་བཙའ་དགོས་པ་དེ་དང་དེའི་ནད་གཡོག་མི་མར་གྱིས་བཙའ་དགོས་པ་དེ་དང་  
འོད་ལ་ཉལ་བ་ནི་ཉེས་མེད་དོ། །འདིར་འགའ་འགའ་ལྟུང་བའོ་ཞེས་སོ། །མེ་མར་གྱི་འོད་ལ་ཉལ་བ་འདུལ་བ་འཛིན་པ་ཁ་ཅིག་ན་རེ་ལྟུང་བའོ་ཞེས་ཀྱང་འཆད་དེ་ལྟུང་བ་དགུ་བཅུ་རྩ་གཅིག་ཏུ་མི་འབྱུང་བས་ལྟུང་བ་མ་ཡིན་གྱི་ཉེས་བྱས་སོ། །ཉལ་བ་མ་ཡིན་ན་ནི་ཕྱེད་དོ། །མེ་མར་  
གྱི་འོད་དང་དགེ་སྦྱོང་དང་ལྷན་ཅིག་ཁྱིམ་གཅིག་གི་ནང་ན་ཙོག་པུར་ཐུམ་ཕྲས་སུ་ཉལ་བ་ནི་ལྟུང་བ་དང་ཉེས་བྱས་ཀྱི་ཕྱེད་དུ་འགྱུར་རོ། །སོ་སོར་ཉིན་མོ་ལ་ཡང་ངོ། །ཉིན་པར་མེ་མར་གྱི་འོད་ལ་ཉལ་བ་དང་མཚན་མོ་འདྲ་སྟེ་ཉེས་བྱས་སོ། །མང་དུ་གཡོགས་པའི་བསྐོར་བ་པའི་ཁྱིམ་  
གྱི་མཐའོ། །ཁྱིམ་གཅིག་ཏུ་ཉལ་ན་ལྟུང་བའི་ཁྱིམ་ནི་ཐོག་ཀྱང་གསུམ་གཉིས་པོར་རྩིག་པའང་སུམ་གཉིས་བསྐོར་བའི་ནང་དུ་དགེ་སྦྱོང་དང་ཉལ་ན་ལྟུང་བར་འགྱུར། །དེར་ཆུད་པ་བཞིན་པ་ནི་གཏོགས་བའི་སྒོའི་ངོས་ཀྱི་མཚམས་ཀྱང་ཁྱིམ་དུ་གྱུར་པ་ནའོ། །ཁང་པ་གཅིག་གི་  
ནང་ན་ཉལ་བ་དང་འདྲ་བར་ཁང་བུ་གཅིག་ཕུག་ན་འདུག་ལ་སྒོ་ན་ཁང་པའམ་ཁྱམས་ཐོག་ཕོར་བ་ཞིག་ཡོད་ན་ཁང་བུ་ཕུག་མའི་ཕ་རོལ་ཚུ་རོལ་གྱི་རྩིག་པ་ཁ་དྲང་དུ་བཅད་ན་ཕུག་པ་ཙམ་གྱི་ས་ཁྱོན་ཚད་ཀྱི་ནང་ཙམ་དུ་བྱས་པའི་ཕྱི་རོལ་གྱི་ཁང་པར་དགེ་སྤྱོད་ཉལ་ན་ཕུག་མར་དགེ་  
སློང་ཉལ་ཡང་ལྟུང་བར་འགྱུར། རིབ་མ་ལྟག་མ་ཡང་སྒོ་དེའི་ནང་དུ་ཆུད་དོ། །ཁང་བུ་ཡང་ཐོག་ཅན་དུ་འདུག་ན་སྒོ་འོག་ཁང་གི་ནང་དུ་བྱུང་ལ་གཅིག་ཏུ་དགེ་སྦྱོང་ཉལ་ལ་གཅིག་ཏུ་དགེ་སློང་ཉལ་བ་ནི་ལྟུང་བར་འགྱུར། རིམ་པ་མང་པོ་གཅིག་གི་ནང་དུ་གཅིག་སྒོ་ཕྱུང་བ་ནི་  
མི་བརྩིའོ། །མཚམས་དང་བཅས་པའི་གནས་ཙམ་ཕན་ཆད་གནས་ན་དེར་སོ་སོར་འགྱུར་རོ། །ར་མོ་ཆེས་བསྐོར་བའི་ནང་ན་ཉལ་ན་འདོམ་གང་པན་ཆད་དུ་དགེ་སྦྱོང་བསྙལ་པ་ནི་ཉེས་བྱས་ཁང་མོ་ཆེ་ཞིག་ནས་བདག་ཉལ་བ་ནས་བདག་གི་གནས་ཁང་གཅིག་ཙམ་གྱི་སས་  
  
ཕྱེད་པ་ནི་ཤིང་གི་རྩ་བ་དང་རྩིག་པའི་སེར་ག་དང་ལྡུམ་རྩ་རྣམས་སོ། །དགེ་སྦྱོང་དང་ལྷན་ཅིག་ཏུ་ཤིང་གི་ལོ་མ་འདབ་ཆགས་སུ་འདྲེས་ཤིང་སྟེང་ཁེབས་པར་འདུག་པའི་འོག་ཏུ་ཉལ་ལམ་ཁང་པའི་རྩིག་པ་གློ་རྡོལ་དུ་  
སེང་སོང་པོར་འདུག་སྟེ་ཕན་ཚུན་མི་རྒྱུར་རུང་བ་དང་གད་པའི་སེར་ག་སེང་སོང་པོར་འདུག་པའི་ནང་དུ་ཉལ་ལམ་རྒུན་འབྲུའི་ཤིང་ལྟ་བུ་སྟེང་འཛིངས་པ་དང་ལྡུམ་ཕོང་ཕུང་གི་ཁྲོད་དུ་ཉལ་བ་ནི་ཉེས་བྱས། སྡུག་པོ་དང་བཅས་པར་བུད་མེད་དང་ལྷན་ཅིག་ཉལ་ནའོ། །ནགས་སམ་རྩའམ་  
ལྡམ་ལྡུམ་ཁྲོད་དུ་བུད་མེད་དང་ཉེ་བར་ཉལ་ན་ཉེས་བྱས་སུ་འགྱུར་ཏེ་ཅི་ཙམ་ཚུན་ཆད་པ་ནི་འོག་ནས་འཆད། དེའི་ལམ་ནི་བྱ་གག་འཕུར་ནས་བབ་པ་ནང་དུ་འགྱུར་རོ། །མདོ་ལྟག་མ་ལྟར་ཉེས་བྱས་སུ་འགྱུར་བའི་ཚེད་ནི་བྱ་གག་འཕུར་ཏེ་བབ་པའི་ལམ་ཚུན་ཆད་གཅིག་ཏུ་  
ཉལ་ན་ཉེས་བྱས་ཁང་མོ་ཞིག་དུ་ཉལ་ནའང་བྱ་གག་འཕུར་བའི་ལམ་ཚུན་ཆད་ལྟུང་བའོ། །ཐམས་ཅད་ཀྱི་བར་དུ་རྒྱུར་ཡོད་པ་ཁྱིམ་གཞན་མེད་པར་གཡོགས་ན་གཅིག་གོ། །ཁང་པ་ཕྱི་རྒྱ་གཅིག་ལ་ནང་མིག་སོ་སོར་འདུག་སྟེ་དབུས་ཀྱི་ཁྱམས་དོག་པ་ཞིག་ན་སྒོ་མེད་དམ་  
སྒོ་མ་བཅད་པར་ཁང་བུ་ནང་དུ་དགེ་སྦྱོང་ཉལ་ལ་དབུས་སུ་དགེ་སློང་ཉལ་ན་ལྟུང་བའོ། །སོ་སོ་ནི་བདག་གི་སྐལ་བར་གཏོགས་པའི་སྒོ་བཅིང་པས་བཅིངས་ན་མཚམས་ཀྱང་ངོ། །ཁང་པའི་ཕྱི་རྒྱག་ཅིག་ལ་ནང་ཐ་དད་པར་འདུག་ན་གཅིག་ཏུ་དགེ་སློང་ཉལ་ཏེ་སྒོ་དམ་དུ་བཅད་  
ན་གཞན་དུ་དགེ་སྦྱོང་ཉལ་ཀྱང་མི་ལྟུང། །དེ་བཞིན་དུ་དགེ་སློང་གིས་ལྟུང་བ་ལ་བསྲུང་ནའོ། །བུད་མེད་ཀྱང་དགེ་སློང་གཅིག་གིས་རེས་ཀྱིས་བསྲུངས་ལ་གཅིག་ཉལ་ཀྱང་ལྟུང་བར་མི་འགྱུར་རོ། །བདག་པོས་བསྲུངས་པའི་བུད་མེད་ན་ཡང་ངོ། །བུད་མེད་ཁྱིམ་ཐབ་དང་བཅས་  
པར་འདུག་པ་ནི་ཁྱི་མ་གཅིག་ན་ཉལ་ཀྱང་ཞག་གཅིག་གིས་ལྟུང་བར་མི་འགྱུར་ཏེ་ཞག་གཉིས་ལས་འདས་ན་ནི་རབ་ཏུ་མ་རྫོགས་པ་དང་ཉལ་བ་ནི་ལྟུང་བར་བརྩི། རིམ་བླ་མར་ན་སྐས་ཕྱུང་ནའོ། །བདག་ཡང་ཐོག་ཏུ་ཉལ་ན་བུད་མེད་དམ་དགེ་སྦྱོང་འོག་ཁང་དུ་བསྙལ་ལ་སྐས་  
  
༄༅། །སྟེང་དུ་དྲངས་ཏེ་ཉལ་ཀྱང་ཉེས་མེད་དོ། །འབྲི་བ་ནི་ཁྱིམ་མ་ཡིན་གཞན་དུ་གྱུར་ནའོ། །ཁང་པ་ཐོག་ཕྱེད་བོར་བ་དང་ཕྱེད་བསྐོར་བ་དང་ཁང་བུའི་སྒོའི་ཕྱི་རོལ་ཐོག་མེད་པ་ལ་འདོམ་གང་ཚུན་ཆད་ཐང་ངམ་དབྱེ་ལ་འདོམ་གང་ཚུན་ཆད་དུ་དགེ་སྦྱོང་ཉལ་  
ན་ཉེས་བྱས། རབ་ཏུ་མ་རྫོགས་པ་དང་ལྷན་ཅིག་ཏུ་གྲོང་ན་ནུབ་གསུམ་དུ་ཉལ་བའོ། །རབ་ཏུ་མ་རྫོགས་པ་དང་ཁྱིམ་གཅིག་ལ་ནུབ་གཉིས་ལས་འདས་པར་ནུབ་གསུམ་དུ་ཉལ་ན་ལྟུང་བའོ། །འཐས་ནའོ། །ནུབ་གསུམ་གྱི་མཐའ་སྐྱ་རེངས་བྱུང་ན་ལྟུང་བར་འགྱུར་རོ། །  
ཕན་ཆད་ནི་ཉེས་བྱས་པའོ། །ཞག་གཉིས་ནས་གསུམ་གྱི་སྐྱ་རེངས་མ་བྱུང་གི་བར་དུ་དགེ་སྦྱོང་དང་ཉལ་ན་ཉེས་བྱས། ཉེས་མེད་པ་ནི་ལམ་ནི་ངལ་ཏེ་མྱོས་པའོ། །ལམ་རིང་པོ་ནས་འོངས་ཏེ་ཆད་པ་ནི་ཞག་གསུམ་གྱི་སྐྱ་རེངས་མ་བྱུང་ཚུན་ཆད་ལྡང་བར་བསམས་ཏེ་ལངས་པ་ནི་  
ཉེས་མེད་དེ། དེ་ལྟ་བུའི་མཐར་ཡང་ངོ། །སཱུ་ཏྲ་ལྟག་མ་ལྟར་ཆད་པའི་དགེ་སློང་སྐྱ་རེངས་མ་བྱུང་ཚུན་ཆད་ལྡང་བར་བྱས་པ་ལས་ཐལ་བྱུང་གཉིད་ལོག་སྟེ་སྐྱ་རེངས་བྱུང་ཡང་ཉེས་མེད་དོ། །མ་བརྟགས་པའི་དགེ་སློང་གིས་བྱ་བ་དེ་སྒྲུབ་པ་དང་ནད་གཡོག་ལྷན་ཅིག་ཏུ་ཡང་ངོ། །དགེ་སློང་ནད་  
པ་ལ་སོགས་པ་རྟོག་ཅིང་བྱིན་ལེན་བྱ་བའི་ཕྱིར་དགེ་སྦྱོང་བཞག་སྟེ་གཞན་དུ་བསྙལ་ན་གནས་མེད་དམ་ནད་པ་ལ་མི་བདེ་ན་དྲུང་དུ་བསྙལ་ན་ཡང་ནད་པ་ལ་ཡང་ལྟུང་བར་མི་འགྱུར་ནད་གཡོག་དགེ་སློང་ལ་ཡང་ལྟུང་བར་མི་འགྱུར་རོ། །དགེ་སྦྱོང་དང་ཡང་ངོ། །གཞན་ཡང་དགེ་  
སྦྱོང་དང་ལྷན་ཅིག་ཉལ་ན་ཡང་ལྟུང་བར་མི་འགྱུར་བ་ཡོད་དེ་འོག་ནས་འཆད་དོ། །དེ་ཡོད་པས་སོ། །དགེ་སློང་སློབ་པའམ་ཉེ་གནས་དགེ་སྦྱོང་ཡོད་པ་ནི་དགེ་སྦྱོང་དེ་དང་ལྷན་ཅིག་ཉལ་ཡང་ལྟུང་བར་མི་འགྱུར་ཏེ་འོག་ནས་འཆད་དོ། །གནས་དེ་ན་སྡིག་པའི་དགེ་སློང་འདུག་  
ནའོ། །བདག་ཅག་གི་གནས་ན་དགེ་སྦྱོང་ཁ་འདྲེན་ཅིང་འཕྲོག་པ་དང་དགེ་སྦྱོང་གི་རྐུབ་ཏུ་མི་ཚངས་པར་སྤྱོད་པའི་དགེ་སློང་སྡིག་པ་སྤྱོད་པ་ཡོད་ན་བདག་གི་སློབ་མ་དགེ་སྦྱོང་དང་ནུབ་གཉིས་ལས་ལྷག་པར་ཉལ་ཀྱང་ཉེས་མེད། བསྐྲད་པར་ནན་ཏན་བྱས་སམ་བྱེད་པའོ། །  
  
བདག་གི་མ་ནུས་ན་རྒྱལ་པོའམ་ཞང་བློན་ལ་བྱས་ཏེ་འང་བསྐྲད་ཚུལ་ཕྱི་མའི་དུས་ན་ཐོག་མའི་ཟླ་བ་གཉིས་ཀྱི་ཚེ་ནའོ། །སྡིག་པ་བྱེད་པའི་དགེ་སློང་སྐྲོད་མ་ནུས་ན་ཚུལ་ཕྱི་མར་ཞུགས་ཀྱང་  
ཟླ་བ་གཉིས་ལོན་ནས་ཚུལ་དྲལ་ཏེ་བདག་གི་དགེ་སྦྱོང་སྔོན་དུ་བཅུག་ལ་བཀྲིའོ། །དེ་ལས་ལྷག་པར་མི་གནས། ཚུལ་ཕྱི་མར་ཞུགས་ནས་ཟླ་བ་གཉིས་ལོན་ན་དེ་ལས་རིང་དུ་མི་བསྡད་པར་མདོ་ལྟག་མ་ལྟར་འགྲོ། །མ་སོང་ན་ལྟུང་བར་འགྱུར་རོ། །སྔ་མའི་ཚུལ་ནི་མི་དགོས། སྡིག་  
པའི་དགེ་སློང་ཡོད་ན་ཚུལ་སྔ་མར་མི་བསྲུང་མི་འཇུག་པར་བདག་གི་དགེ་སྦྱོང་ཁྲིད་ལ་འགྲོ། ཕན་ཆད་པ་འང་མི་བསྲུང། ཚུལ་སྔ་མར་ཞུགས་ཀྱང་སྡིག་པའི་དགེ་སློང་ཡོད་ན་ཟླ་བ་གཉིས་ཀྱི་བར་དུ་བསྲུངས་ཤིང་བསྡད་མི་དགོས་ཀྱི་ཚུལ་ཕྱི་མ་ཡོད་པས་སྔ་མ་དྲལ་ཏེ་དགེ་  
སྦྱོང་ཁྲིད་ལ་སོང་ཤིག་དེ་ལྟ་ན་མི་གནས་པའི་དགེ་སློང་མི་གཞག་བདག་ཅག་གི་འཁོར་ན་སྡིག་པའི་དགེ་སློང་ཡོད་ན་གཞན་གྱི་དགེ་སྦྱོང་ཉེ་གནས་སུ་འང་མི་གཞག་དགེ་སྦྱོང་གསར་དུ་རབ་ཏུ་འབྱུང་བ་ཞིག་ཡོད་ན་འང་རབ་ཏུ་མི་དབྱུང་ངོ། །གཉིད་ལྟུང་སྟེ་མྱོས་  
ན་ལམ་དུ་དགེ་སྦྱོང་མཐུན་དུ་བྱས་ཏེ་འགྲོའོ། །དགེ་སྦྱོང་ཁྲིད་དེ་སོང་བ་ལས་དགེ་སྦྱོང་ཆད་ཅིང་གཉིད་ཀྱིས་མྱོས་ན་དགེ་སྦྱོང་ཕྱི་བཞིན་འབྲང་དུ་མི་གཞུག་གི་སྔོན་དུ་བཅུག་ལ་བཀྲིའོ། །དེ་སྟེ་བཀྲེས་ན་དེའི་ཚེ་ཚུལ་དུས་པས་སྔར་ཟས་སྦྱིན། དགེ་སྦྱོང་བཀྲེས་ཤིང་འགྲོ་མི་  
ཕོང་ན་གདུགས་ཚོད་ལ་མ་བབ་པར་ཟན་སྦྱིན་ནོ། །བཀྲེས་ཏེ་མི་བཟོད་ཅིང་ཟས་སློང་ན་ཕྱི་དྲོ་བྱིན་ཀྱང་ཉེས་མེད་དོ། །དེ་སྟེ་ཡང་དུས་ལ་ཡང་ངོ། །མདོ་ལྟག་མ་ལྟར་སྔར་ཟན་བྱིན་ཀྱང་གདུགས་ཚོད་ཀྱི་ཚེའང་ཟས་སྦྱིན་ནོ། །རབ་ཏུ་མ་རྫོགས་པ་དང་ལྷན་ཅིག་ཉལ་བའོ། །  
རབ་ཏུ་མ་རྫོགས་པ་དང་ལྷན་ཅིག་ཉལ་བའི་ལྟུང་བ་རྫོགས་སོ།། །།ཆོས་ལ་འཆད་དེ། འདི་ལྟར་བདག་གིས་བཅོམ་ལྡན་འདས་ཀྱིས་ཆོས་བཤད་པ་ཤེས་ཏེ་ཅི་ལྟར་གང་བར་དུ་གཅོད་པའི་ཆོས། བཅོམ་ལྡན་འདས་ཀྱིས་གསུངས་པ་དེ་བསྙེན་ཀྱང་བར་དུ་གཅོད་པར་མི་  
  
༄༅། །འགྱུར་རོ་ཞེས་པ་ལ་སོགས་པ་དགེ་སློང་ཞིག་འདི་སྐད་ཅེས་སྨྲས་ཏེ་འདི་ལྟར་བདག་གིས་བཅོམ་ལྡན་འདས་ཀྱིས་ཆོས་བཤད་པ་ནི་ཤེས་ཏེ་ཅི་ལྟར་བཅོམ་ལྡན་འདས་ཀྱིས་བར་དུ་གཅོད་པའི་ཆོས་གསུངས་པ་ནི་དེ་སྤྱད་ཀྱང་བར་དུ་གཅོད་པར་མི་འགྱུར་རོ་  
ཞེས་ཟེར་བའི་དགེ་སློང་དེ་ལ་དགེ་སློང་དག་གིས་འདི་སྐད་ཅེས་བསྒོ་ཤིག་ཚེ་དང་ལྡན་བ་ཁྱོད་འདི་སྐད་མ་ཟེར་ཅིག་བཅོམ་ལྡན་འདས་ཀྱིས་ཆོས་བཤད་པ་ནི་ཤེས་ཏེ། དེ་ཅི་ལྟར་བཅོམ་ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་བ་དེ་སྤྱད་ཀྱང་བར་དུ་  
གཅོད་པར་མི་འགྱུར་རོ་ཞེས་སོ། །བཅོམ་ལྡན་འདས་ལ་སྐུར་བ་མ་འདེབས་ཤིག་བཅོམ་ལྡན་འདས་ལ་སྐུར་པས་དགེ་བར་མི་འགྱུར་རོ། །བཅོམ་ལྡན་འདས་ནི་དེ་སྐད་མི་གསུང་སྟེ་དུ་མའི་གཞུང་ལས་ཀྱང་བར་དུ་གཅོད་པའི་ཆོས་ཀྱི་ནི་བར་གཅོད་དོ་ཞེས་གསུངས་  
ཏེ་དེ་སྤྱད་པས་བར་དུ་གཅོད་པར་འགྱུར་གྱིས་འདི་ལྟ་བུའི་སྡིག་པ་ལ་ལྟ་བ་ཐོང་ཤིག་ཅེས་བསྒོ་སྟེ་མ་མཉན་ན་ལྟུང་བར་འགྱུར་རོ། །ལན་གསུམ་བསྒོ་བའི་ཐབས་དང་བཤད་པ་ནི་དགེ་འདུན་གྱི་ལྷག་མ་བཅུ་གསུམ་ལ་འཇུག་གི་བཞི་བཤད་པ་དང་འདྲའོ། །ཚིག་ཙམ་ནས་  
མི་གཏོང་བའོ། །མདོ་ལྟག་མ་ལྟར་བར་དུ་གཅོད་པར་མི་འགྱུར་རོ་ཞེས་ཟེར་བ་ལས་དེ་སྐད་མ་ཟེར་བར་ཐོང་ཤིག་ཅེས་ལན་གསུམ་དུ་བསྒོ་བར་གསོལ་བ་དང་ཞུ་བའི་ལས་བྱས་ཏེ་མ་བཏང་ན་ལྟུང་བར་འགྱུར། འདི་སྨད་པའི་ཕྱིར་དེ་ལ་ཞུ་བ་བྱ། མདོ་ལྟག་མ་ལྟར་ལན་  
གསུམ་དུ་བསྒོ་སྟེ་མ་ཉན་པའི་དགེ་སློང་དེ་ཆོས་ལ་འགལ་ཞིས་ཉེས་པ་མི་གཏོང་བའི་ཕྱིར་དགེ་འདུན་སྨད་པའི་ལས་བྱས་ཏེ་བསྐྲད་དོ། །ལྟ་བར་ཞུགས་བ་མི་གཏོང་བའོ། །བཅོམ་ལྡན་འདས་ཀྱིས་གསུངས་པའི་ཆོས་ལ་བར་དུ་གཅོད་པར་མི་འགྱུར་རོ་ཞེས་ཟེར་བའི་ལྟུང་  
བ་རྫོགས་སོ།། །།སྨྲ་བའི་ལྟུང་བ་ལ་འཆད་དེ། བཧྲིད། ལྟག་ཏུ་བཤད་པ་ལྟར་དགེ་སློང་བསྐྲད་པ་ཤེས་བཞིན་དུ་འགྲོགས་པ་ལས་ལྟུང་བར་འགྱུར། དེ་སྐད་ཟེར་སྤངས་པ་སླར་མ་བྱས་པའི་དགེ་སློང་ལས་སོ། །སངས་རྒྱས་ཀྱིས་བར་དུ་གཅོད་པའི་ཆོས་གསུངས་པ་  
  
མ་མཉན་ཅིང་སླར་མ་བཤགས་པའི་དགེ་སློང་དང་བཅར་ཞིང་འགྲོགས་པ་ལས་ལྟུང་བར་འགྱུར་རོ། །བསྟན་པ་བྱིན་པ་ཡང་ངོ། །དགེ་སློང་བསྐྲད་པ་ཀློག་པ་དང་ཁ་དོན་འབུལ་བ་ལ་བསྟན་ཅིང་བསླབས་  
ནའང་ལྟུང་བར་འགྱུར་རོ། །ཀུན་འདྲིལ་བ་དང། ཆོས་དང་ལས་བྱེད་པ་ལ་སོགས་པ་བསྐྲད་པའི་དགེ་སློང་འདྲི་ཞིང་འོང་བ་ལ་བསྟན་ན་འང་ལྟུང་བའོ། །གནས་བཅའ་བ་དང། བསྐྲད་པའི་དགེ་སློང་དེ་བདག་ལ་གནས་འཆར་བཅུག་ན་འང་ལྟུང་བའོ། །བསྟན་པ་དང་འཆད་  
པ་ཡང་ངོ། །ཆོས་དང་བསམ་གཏན་ལ་སོགས་པ་བསྟན་ཅིང་བཤད་ན་འང་ལྟུང་བའོ། །ལྟ་བ་འཆགས་པ་བསྐྲད་པའི་དགེ་སློང་དེ་ལ་ཁྱོད་ཉེས་པ་མེད་དེ་དགེ་འདུན་གྱིས་བསྐྲད་པ་མི་རིགས་ན་ཞེས་སྨྲས་ནའང་ལྟུང། ཟང་ཟིང་སྤྱོད་པའོ། །བསྐྲད་པའི་དགེ་སློང་དེ་བཅར་  
ཞིང་ཟས་དང་གོས་ལ་སོགས་པ་བྱིན་པའང་ལྟུང་བར་འགྱུར། གཡོག་བདག་གིར་བྱས་པ། བསྐྲད་པའི་དགེ་སློང་དེ་བདག་གི་གཡོག་ཏུ་ལས་དག་བྱེད་དུ་བཅུག་ནའང་ལྟུང་བའོ། །ཁྱིམ་དུ་ལྷན་ཅིག་ཉལ་བ། བསྐྲད་པའི་དགེ་སློང་དེ་དང་ཁྱིམ་གཅིག་གི་ནང་ན་ལྷན་  
ཅིག་ཉལ་ནའང་ལྟུང་བའོ། །འཐས་སོ། །ཁྱིམ་གཅིག་གི་ནང་ན་ཉལ་ཏེ་སྐྱ་རེངས་འབྱུང་ན་འང་ལྟུང་ངོ། །ནུབ་མོའོ། །སྐྱ་རེངས་འབྱུང་བའི་ནི་ཞག་གཅིག་ལོན་པའི་ནུབ་མོ་འདས་པའི་སྐྱ་རེངས་ས་འབྱུང་ན་ལྟུང་བའོ། །གཞན་ཡང་འདུ་བའོ། །བསྐྲད་པའི་དགེ་སློང་  
དེ་དང་ལྷན་ཅིག་འགྲོགས་ཀྱང་རུང་གཏམ་བྱས་ཀྱང་རུང་སྟེ་ཅི་སྤྱད་ཀྱང་ལྟུང་བར་འགྱུར་རོ། །མ་གཏོགས་པ་ནི་ནད་པ་དང་ལྟ་བ་དབྱེ་བ་བྱ་བའི་ཕྱིར་རོ། །ལྟུང་བར་མི་འགྱུར་བ་ནི་བསྐྲད་པའི་དགེ་སློང་ནད་ཀྱིས་བཏབ་སྟེ་གསོ་བ་དང་བར་དུ་གཅོད་པར་མི་འགྱུར་རོ་ཞེས་  
ཟེར་ཞིང་ལོག་པ་བལྟས་པ་དང་བྲལ་ཞིང་འཆགས་སུ་གཞུག་པའི་ཕྱིར་བསྙེན་ཅིང་བཅར་བ་ནི་ཉེས་མེད་དོ། །སྤངས་པ་དང་འདུག་པའོ། །དགེ་སློང་བར་དུ་གཅོད་པར་མི་འགྱུར་རོ་ཞེས་ཟེར་བའི་ཕྱིར་བསྐྲད་པ་དང་འགྲོགས་པའི་ལྟུང་བ་རྫོགས་སོ།། །།དགེ་སྦྱོང་གི་ལྟུང་བ་  
  
༄༅། །ལ་འཆད་དེ། ཚིག་དེ་བརྩམས་ནས་མི་གཏོང་བའི་དགེ་སྦྱོང་མ་རུང་བར་བྱ། དགེ་སྦྱོང་ཞིག་འདི་སྐད་ཟེར་ཏེ་བཅོམ་ལྡན་འདས་ཀྱིས་འདོད་པ་ནི་བར་དུ་གཅོད་དོ་ཞེས་གསུངས་པ་བར་དུ་གཅོད་པར་མི་འགྱུར་རོ་ཞེས་ཟེར་བ་ལ་བར་དུ་གཅོད་པར་འགྱུར་  
གྱིས་དེ་སྐད་མ་ཟེར་ཅིག་ཅེས་དགེ་འདུན་གྱིས་བསྒོ་སྟེ་མ་མཉན་ཅིང་མ་བཏང་ན་དགེ་སྤྱོང་དེ་བསྐྲད་དོ། །ཨུ་པ་ནན་དའི་སློབ་མ་དགེ་སྦྱོང་དང་དགེ་སྦྱོང་གཞན་དུ་རྩེ་ཞིང་སྡིག་པ་སྤྱད་པ་དགྲ་བཅོམ་པ་དང་བསྐུར་པ་ལས་བཅས། སྔར་ཞུ་བ་བཞིའི་ལས་ཀྱིས་ཁྱོད་ཅེས་ནས་ཕྱིས་  
མ་རུང་བར་ཁྱོད་དོ་ཞེས་རིམ་གྱིས་ཞུ་བ་བྱེད་དེ་ཐོང་ཤིག་འདི་ལྟ་བུའི་གཟུགས་སྡིག་པ་ལ་ལྟ་བར་གྱུར་པ་ལས་དང་པོ་གླག་པ་བྱ་སྟེ་གཉིས་སོ་ཞེས་སོ་སོར་དེའི་མཐར་དགེ་སློང་གིས་བསྒོ། མདོ་ལྟག་མ་ལྟར་དགེ་སྦྱོང་བསྐྲད་པ་ནི་དགེ་འདུན་གསོལ་བ་དང་ཞུ་བའི་ལས་བྱེད་  
པ་མཐོང་བར་མི་དགུག་གི་ཕོ་ཉར་དགེ་སློང་ཅིག་བཏང་སྟེ་བར་དུ་གཅོད་པར་མི་འགྱུར་རོ་ཞེས་སྨྲ་བ་དེ་ཐོང་ཤིག་མ་བཏང་ན་ཁྱོད་དགེ་འདུན་གྱིས་སྐྲོད་པར་བྱེད་དེ་གསོལ་བ་དང་ཞུ་བའི་ལས་ལན་གཅིག་བྱས་ཟིན་ཏོ་ཞེས་བསྒོ། །དེ་བཞིན་དུ་མ་བཏང་ན་བསྐྲད་པའི་ལས་གསོལ་  
བ་དང་ཞུ་བའི་ལས་གཉིས་བྱས་ཟིན་གྱིས་ཐོང་ཤིག་ཅེས་བསྒོ། །ལན་གཉིས་བསྒོ་སྟེའང་མ་གཏང་ན་ལན་གསུམ་གྱི་བར་དུ་བསྒོ་སྟེ་མ་བཏང་ན་དགེ་སྦྱོང་དེ་བསྐྲད་དོ། །ལོག་ན་ལྷག་པ་མི་བྱ། མདོ་ལྟག་མ་ལྟར་ལན་ཅིག་ལན་གཉིས་ལན་གསུམ་ཚུན་ཆད་དུ་བསྒོ་སྟེ་བཏང་  
ན་བསྒོ་བ་ཕྱི་མ་ཡང་བྱ་མི་དགོས་བསྐྲད་པ་ཡང་མི་བྱའོ། །མ་རུང་བའི་ཕྱིར་དགེ་སྦྱོང་ལའོ། །ལྟག་ཏུ་བཤད་པ་ལྟར་ལན་གསུམ་དུ་བསྒོ་སྟེ་མ་བཏང་ནས་བསྐྲད་པའི་དགེ་སྦྱོང་དེ་དང་བཅར་ཞིང་འགྲོགས་པ་ལས་ལྟུང་བར་འགྱུར་རོ། །ལྟུང་བར་འགྱུར་བ་ནི་ལྟག་ཏུ་དགེ་སློང་  
བསྐྲད་པ་དང་འགྲོགས་ན་ལྟུང་བར་འགྱུར་བར་བཤད་པའི་ཚིག་ཀུན་འདིའི་ཡན་ལག་ཏུ་གཏོགས་ཏེ་དེ་དང་འདྲའོ། །མ་རུང་བར་བྱ་བའི་བསྡུས་པའོ། །དགེ་སྦྱོང་བསྐྲད་པ་དང་འགྲོགས་པའི་ལྟུང་བ་རྫོགས་སོ།། །།ཁ་དོག་བསྒྱུར་བའི་ལྟུང་བ་ལ་འཆད་དེ། སྔོན་པོ་དང་  
  
བཙག་དང་ས་དམར་གྱིས་བཙོས་པ་ཡང་རུང་འདམ་ལ་བཙོས་པ་ཡང་རུང། ཤུན་པས་ཤིང་དང་ལྡུམ་གྱི་རྩ་བ་དང་ཤིང་ཤུན་དང་མེ་ཏོག་དང་ལོ་མས་བཙོས་པ། བདག་གིས་གོས་མ་བཙོས་པ་ལས་སོ། །འདི་རྣམས་ཀྱིས་ཁ་དོག་བསྒྱུར་  
ཅིང་བཙོས་པ་ནི་གྱོན་ཅིང་འཆང་དུ་དབང་གིས་ཁ་དོག་མ་བསྒྱུར་བ་གྱོན་ཅིང་འཆང་ན་ལྟུང་བའོ། །མཐར་ནི་ལྷུང་བཟེད་ཀྱི་ཁ་གཡོགས་པ་དང་གཏུར་བུ་དང་རྐང་པའི་གོས་དང་ལུས་བཅིང་པ་དང་བགོ་བ་ལ་སོགས་པ་ཀུན་སྤྱོད་པའོ། །གོས་གསར་དུ་བྱས་ཤིང་སར་པ་  
ཞིག་གསར་དུ་རྙེད་ཀྱང་རུང་རྙིང་པ་ཞིག་ཉོས་སམ་བྱིན་ཏེ་གསར་དུ་རྙེད་ཀྱང་རུང་ཆུང་དུ་ན་ལྷུང་བཟེད་ཀྱི་ཁ་བཅད་པ་དང་སྐ་རགས་ཡན་ཆད་མིང་གིས་སྨོས་པ་འདི་རྣམས་གང་ཡང་རུང་སྟེ་འཆང་ངམ་གྱོན་ན་ལྟུང་བའོ། །སྡེ་གཞན་གྱིས་ལས་ནའང་བརྟག་མི་དགོས། དགེ་  
སློང་ཕ་དང་དགེ་སློང་མ་དང་དགེ་སློབ་མ་དགེ་སྦྱོང་ཕོ་མོ་དང་ལྔ་གང་གིས་བཙོས་ཀྱང་རུང་ཁ་དོག་བསྒྱུར་ཟིན་པ་མི་གདོད་བཙོ་མི་དགོས་ཏེ་གཅིག་ལ་གཅིག་བརྟགས་པའོ། །ཁྱིམ་པས་ཕྲོགས་ན་ཡང་མ་ཡིན། དགེ་སློང་གིས་གོས་ཁ་དོག་བསྒྱུར་ཟིན་པ་ལས་རྐུན་  
པོས་ཁྱེར་རམ་ཁྱིམ་པ་ཞིག་གིས་ཁྱེར་བ་ལས་སླར་འོངས་ཏེ་ཁ་དོག་མ་ཡལ་ན་བཙོ་མི་དགོས་ཏེ་བརྟགས་པའོ། །ཚོན་ཆེན་པོ་ཅན་བགོ་བར་མི་བྱ། གོས་ཚོན་ཆེན་པོས་བཙོས་པ་ནི་གང་གྱོན་ཀྱང་རུང་སྟེ་ཉེས་བྱས་རེ་རེར་འགྱུར་རོ། །ཚོན་ཆེན་པོ་ནི་མཚལ་དང་ལི་ཀྲུ་  
དང་བཙོད་དང་རྒྱ་སྐྱེགས་དང་གུར་གུམ་དང་ལེ་བརྒན་རྩི་དང་ཐིང་ཤིང་དང་རྨ་ཤིང་དང་བརྒྱད་དོ། །ཁྱིམ་པའི་ཡང་མ་ཡིན་ཁྱིམ་པའི་གོས་འདྲ་བ་གྱོན་པ་ནི་ཅི་ལྟ་བུ་གྱོན་ཀྱང་ཉེས་བྱས། སྤྱད་པའི་ནི་གཙུག་ལག་ཁང་གི་ནང་ན་དུར་སྨྲིག་གིས་གཡོགས་ནའོ། །ཁྱིམ་པའི་  
གོས་གྱོན་ཀྱང་ཉེས་མེད་པ་ནི་མི་གཞན་གྱིས་མ་མཐོང་བར་གཙུག་ལག་ཁང་དུ་ནི་ཀ་ཤས་མི་སྣང་བར་གཡོགས་ཏེ་གྱོན་པ་ནི་ཉེས་མེད། ལམ་དུ་བརྙས་ཏེ་བགོ་བ་ནི་སྤྱིའི་འོ། །ལམ་དུ་ཞུགས་པ་ལས་དགེ་སློང་ལ་ལ་ཞིག་གིས་གོས་བརྙན་པོ་རྙེད་ན་གཅིག་པོ་གོ་ཚེར་མི་བགོ་  
  
༄༅། །བར་ཀུན་གྱིས་སྤྱིར་སྤྱད་དོ། །གྲོགས་ནི་དགེ་སློང་དང་དགེ་སྦྱོང་གཅིག་ན་རྒན་པོ་ནས་གག་ཏུ་གྲུབ་པའི་སྟེང་དུ་སྦྱིན། ཀུན་གྱིས་སྤྱིར་བརྙས་པའི་གོས་སྦྱང་པ་ནི་དགེ་སློང་རྒན་རིམས་ནས་ཅི་ཐོབ་ཐོབ་ཏུ་གཡོགས་ཤིང་བསྐོན་ཏེ་དགེ་སྦྱོང་ཡན་ཆད་ཀུན་ཐོབ་  
ན་ལེགས་ཀུན་མི་ཐོབ་ན་མཇུག་མ་ནས་དུ་མ་ཐོབ་པ་ན་ཁ་རྗེ་ཆེ་ཆུང་དུ་ཟད་དེ་ཉེས་མེད་དོ། །མ་ཆད་ན་གྱོན་ཏེ་འཆག་ཏུ་མི་འགྲོ། །སྟེང་གོས་སྤྱིར་བརྙར་བྱིན་པ་ལས་བདག་གཅིག་པུ་གྱོན་ཏེ་འཆག་ཏུ་མི་འགྲོ། །སྟེང་དུ་བཅགས་པ་ནི་སྤྱན་དྲངས་ནས་བསོད་ནམས་འདོད་  
པས་སར་པ་ཁ་ཚར་མ་བཅད་པ་མི་རྟག་པ་ཡིད་ལ་བཟུང་པས་བཅོམ་སྟེའོ། །ཡོན་བདག་དད་པས་བསོད་ནམས་འདོད་པའི་ཕྱིར་སྟན་དང་ཡོ་བྱད་ལ་སོགས་པ་ནོར་རྫས་བཟང་པོ་དང་ཁ་ཚར་མ་བཅད་པ་ལ་སོགས་པས་བརྒྱན་ཅིང་བཏིང་སྟེ་སྤྱན་དྲངས་ནས་ནོར་རྫས་དེ་རྣམས་ལ་  
མི་རྟག་ཅིང་འཇིག་པ་ཡིན་ཏེ་མི་རྟག་པའི་རྫས་དེ་ལ་སྤྱད་པས་བསོད་ནམས་རྟག་པར་འགྱུར་བར་ཡིད་ལ་བསམས་ཏེ་སྤྱད་པ་ནི་ཉེས་མེད་དོ། །གོས་མ་བཙོས་པའི་སྦྱོར་བའོ། །གོས་ཁ་དོག་མ་བསྒྱུར་བ་གྱོན་པའི་ལྟུང་བ་རྫོགས་སོ།། །།རིན་པོ་ཆེའི་ལྟུང་བ་ལ་འཆད་དེ། རེག་  
པ་དང་རེག་ཏུ་བཅུག་ན་བདག་གི་མ་ཡིན་པའི་རིན་པོ་ཆེ་ཡང་བྱེད་དོ། །བདག་གི་མ་ཡིན་པ་ནོར་བུ་རིན་པོ་ཆེ་རྣམས་དང་གསེར་དངུལ་ལས་བྱེད་དུ་བྱས་པ་ལ་སོགས་པ་ལ་བདག་གིས་བཟུང་ངམ་གཞན་འཛིན་དུ་བཅུག་ནའང་ལྟུང་ངོ། །དེར་གཏོགས་པ་ཡང་ངོ། །རིན་པོ་ཆེར་  
གཏོགས་པ་བཟུང་ན་ལྟུང་བར་འགྱུར་ཏེ་རིན་པོ་ཆེར་གཏོགས་པ་གང་གང་ཡིན་པ་ནི་འོག་ནས་འཆད་པའི་སཱུ་ཏྲ་རྣམས་ཡིན་ནོ། །དེ་དག་ནི་མཚོན་ཆ་སྟེ་གཡུལ་དུ་སྤྱོད་པ་དང་རོལ་མོའི་ཡོ་བྱད་ཀྱིས་སྤྱད་ཀྱང་ངོ། །རིན་པོ་ཆེར་གཏོགས་པ་ནི་མཚོན་ཆ་གཡུལ་དུ་འཐབ་མོ་བྱེད་  
པའི་སྤྱད་དང་རོལ་མོའི་ལག་ཆ་ལ་སོགས་པ་ལ་བྱ་སྟེ་གང་ལ་རེག་ཀྱང་རུང་ལྟུང་བར་འགྱུར། དགོས་པའི་ཕྱིར་དགོས་པར་གྲུབ་ན་རྩ་བའོ། །སཱུ་ཏྲ་ལྟག་མའི་ནང་ནས་འབྱུང་བའི་མཚོན་ཆ་དང་རོལ་མོའི་ཆ་སྤྱད་ནི་མ་ཆད་ཅིང་མ་བྲལ་ཏེ་སོ་སོ་ལས་སུ་སྤྱད་དུ་རུང་བ་ལ་  
  
།མ་གྲུབ་ན་ཉེས་བྱས་པ། མཚོན་ཆ་དང་རོལ་མོའི་ཆ་སྤྱད་ཆག་གམ་གྲུགས་ཏེ་སྤྱད་དུ་མི་རུང་པ་ལ་རེག་ན་ཉེས་བྱས། མ་གཏོགས་པ་ནི་བདག་གི་བྱ་བར་མ་ཞུགས་པ་ནོར་ཆུད་མི་གཟན་པའི་སེམས་ཀྱིས་གཙུག་ལག་ཁང་དང་དེའི་མཚམས་སུ་གཏོགས་  
པ་ནའོ། །རིན་པོ་ཆེ་དང་རིན་པོ་ཆེ་ལ་གཏོགས་པ་བཟུང་ཡང་ཉེས་པ་མེད་པ་ནི་གཙུག་ལག་ཁང་གི་ཕྱིར་ཚུན་ཆད་ཀྱི་ནང་ངམ་ར་བའི་ཕྱི་རོལ་གཙུག་ལག་ཁང་གི་མཚམས་སུ་གཏོགས་པ་ཚུན་ཆད་གཅིག་ན་གཞན་གྱི་ནོར་འཁྱམ་པ་ཞིག་འདུག་ན་ནོར་བདག་སུའི་ཡིན་ན་  
སླར་སྦྱིན་པའི་ཕྱིར་མི་སྟོར་བར་བྱ་བར་བསམས་ཏེ་བདག་གིས་བླངས་སམ་གཞན་ལེན་དུ་བཅུག་ཀྱང་ཉེས་མེད། དེ་ལ་མི་གཡེལ་བར་རོ། །མདོ་ལྟག་མ་ལྟར་རྫས་བླངས་བ་དེ་ནོར་བདག་སླར་སྦྱིན་པའི་ཕྱིར་མ་སྟོར་བར་ནན་ཏན་ཏུ་བསྲུང། ཞག་བདུན་ནམ་བརྒྱད་དུ་  
དེའི་མཚམས་སུའོ། །སླར་སྦྱིན་པའི་ཕྱིར་བླངས་པའི་ནོར་དེ་ནོར་བདག་ལེན་དུ་མ་འོངས་སམ་ཁུངས་མ་ཕྱིན་ན་བདག་ཉིད་ཀྱི་ལག་ཏུ་ཞག་བདུན་ནམ་བརྒྱད་དུ་ཆོངས་ཤིག་འགྲོ་ན་ཉལ་ཉིལ་ལམ་ལོ་མ་བསྡུས་པས་གཡོགས། རྙེད་པའི་གཞི་དེ་ཉིད་དུ་སྦར་རུང་བ་  
ཞིག་གམ་བླངས་པ་ལས་བདག་གུད་དུ་འགྲོ་ན་སའམ་སྦུར་མ་ལ་སོགས་པས་གཡོགས་ཏེ་གཞན་གྱིས་མི་རྙེད་བར་སྦས་ལ་འགྲོ། རྟགས་ལམ་ཕབ་ན་ངའི་ཞེས་ཟེར་ཡང་མི་སྦྱིན། ནོར་རྙེད་པ་དེ་ལ་ནོར་བདག་ང་ཡིན་ཞེས་ཟེར་ཞིང་ལེན་པ་ཞིག་འོངས་ན་ནོར་མི་  
བསྟན་པར་སྤུ་རྟགས་དྲིས་ཏེ་མཐུན་ན་སྦྱིན་སྤུ་རྟགས་དང་མི་མཐུན་ན་མི་སྦྱིན། མ་འོངས་ཏེ་འདས་ན་དགེ་འདུན་གྱི་མཛོད་དུ་གཞུག་ནོར་རྙེད་པ་དེ་ཞག་བརྒྱད་ཀྱི་བར་དུ་བསྡད་དེ་ནོར་བདག་མ་འོངས་ཤིང་ཁུངས་མ་ཕྱིན་ན་བདག་གི་ལག་ན་མི་བཅང་བར་དགེ་འདུན་གྱི་  
མཛོད་དུ་གཞུག་གོ། །ཟླ་བ་དྲུག་གི་མཐའི་བར་དུ་བཅད། སཱུ་ཏྲ་ལྟག་མ་ལྟར་དགེ་འདུན་གྱི་མཛོད་དུ་བཞག་པ་ལས་ནོར་བདག་མ་འོངས་ན་ཟླ་བ་དྲུག་གི་བར་དུ་མཛོད་དུ་བཞག་སྟེ་བཅད། འདས་ཏེ་མ་འོངས་ན་སངས་རྒྱས་སམ་དགེ་འདུན་གྱིས་གང་དུ་རྙེད་པ་  
  
༄༅། །དེར་སྦྱར། ཟླ་བ་དྲུག་གི་བར་དུ་དགེ་འདུན་གྱི་མཛོད་དུ་བཞག་ཀྱང་ནོར་བདག་མ་འོངས་ན་སངས་རྒྱས་ཀྱི་མཆོད་རྟེན་དང་ཉེ་བ་ཞིག་ན་འདུག་པ་ལས་རྙེད་ན་ནི་སངས་རྒྱས་ཀྱི་དཀོར་དུ་བྱའོ། །དགེ་འདུན་དང་ཉེ་བ་ཞིག་ནས་རྙེད་དེ་བླངས་ན་དགེ་འདུན་  
གྱི་དཀོར་དུ་བྱའོ། །མི་མཁོ་ན་བཙོང་ལ་མཁོ་ཞིང་བརྟན་པར་རོ། །དགེ་འདུན་ནམ་སངས་རྒྱས་ལ་ཕུལ་བའི་ནོར་དེ་སྤྱད་དུ་མི་མཁོ་ན་ཕྱིས་ནོར་བདག་ལེན་དུ་འོངས་ན་གཏན་སྟོར་བར་མི་བྱ་བའི་ཕྱིར་ཟངས་ལྟ་བུ་བརྟན་པར་འདུག་པའི་རྫས་སུ་བཙོང། དེ་སྟེ་བདག་པོ་  
འོངས་ན་གནང་བ་བསླང་མི་འདོད་ན་སྦྱིན། །སཱུ་ཏྲ་ལྟག་མ་ལྟར་བཙོངས་པ་ལས་ནོར་བདག་འོངས་ནས་ཁྱོད་ཀྱི་བསོད་ནམས་སུ་རུང་བའི་ཕྱིར་དཀོན་མཆོག་ལ་ཕུལ་ཏེ་སྤུ་བསྒྱུར་བ་འདི་ཡིན་གྱིས་དད་པ་བསྐྱེད་ཅིག་ཅེས་དད་པ་བསྐྱེད་དུ་མི་བཏུབ་ཏུ་འདོད་ཅེས་ཟེར་ན་སླར་སྦྱིན་  
དེ་སྟེ་སྐྱེད་སློང་ན་འདི་ཉིད་ཀྱང་མང་བར་མི་སེམས་སམ་ཇི་སྲིད་དུ་བདག་ཅག་གིས་བསྲུངས་ཞེས་སྨྲོས་ཤིག་སཱུ་ཏྲ་ལྟག་མ་ལྟར་ནོར་སྤུ་བསྒྱུར་བ་སླར་བྱིན་པ་ལས་ནོར་གྱི་སྐྱེད་དང་སྤྱད་པའི་གླ་ལ་སོགས་པ་འདོད་ཅེས་ཟེར་ན་འདི་སྲིད་དུ་ངས་བསྲུངས་ཏེ་ནོར་དངོས་མ་སྟོར་བར་  
བྱིན་པ་འདི་ཉིད་ཆེ་ཞིང་མང་བར་མི་སེམས་སམ་ཞེས་ཤགས་གདབ། ནོར་བུ་ལ་སོགས་པ་བདར་ཕུག་ན་མཁོ་བའོ། །ནོར་བུ་བྱི་བདར་བྱས་ཤིང་ཕུག་པ་ལ་རེག་པ་ནི་ལྟུང་བ་མ་བདར་མ་ཕུག་པ་ལ་རེག་པ་ནི་ཉེས་བྱས་མགུལ་འཁོར་དང་གདུ་བུ་དང་དཔུང་རྒྱན་དང་ཕྲེང་བ་དང་  
ཕྲེང་ཕྱེད་པ་དང་གཞུག་པར་ནའོ། །གསེར་དངུལ་དང་ནོར་བུའི་མགུལ་འཁོར་དང་གདུ་བུ་དང་དཔུང་རྒྱན་དང་ཕྲེང་བ་དང་དོ་ཤལ་ལ་སོགས་པ་སྤྱད་ཅིང་གཞུག་ཏུ་རུང་བ་ལ་བཟུང་བ་ནི་ལྟུང་བ། ཆག་ཅིང་ཆད་ཏེ་སྤྱད་དུ་མི་རུང་བ་ལ་བཟུང་བ་ནི་ཉེས་བྱས། རོལ་མོ་བྱིན་  
ན་དང་བེ་ནུ་དང་བལ་ལ་རི་དང་མ་ཧ་ཏི་དང་མུ་གྷོ་ཥ་རྣམས་རྒྱུད་དང་བཅས་པ་དག་གོ། །རོལ་མོ་སྤྱད་པ་མིང་གིས་སྨོས་པ་འདི་རྣམས་ནི་བྱི་བང་ཤ་དགས་ཏེ་རྒྱུད་དང་བཅས་པ་ལ་བཟུང་ན་ལྟུང་བའོ། །རྒྱུད་དང་སོ་སོར་བྲལ་བ་ནི་ཉེས་བྱས། ཟེར་བ་གླིང་བུ་དང། དུང་དང་བུད་  
  
རྔ་དང་རྔ་བོ་ཆེ་སྟེ་གཟིངས་དང། བི་དཧྲི་དང་རྔ་བེ་རི་དང། པ་ཊ་ཧ་དང་རྔ་ཆུང་དུ་ལག་པ་གཉིས་ཀྱིས་བརྡབ་པ་དང། མུ་ར་བ་རྣམས་སོ། །རྫམ་དང་ལས་བྱས་པའི་རྔ་དང་འདི་རྣམས་ལ་རེག་ནའང་ལྟུང་ངོ། །གཞུ་རྒྱུད་དང་བཅས་ནའོ། །གཞུ་རྒྱུད་དང་བཅས་པ་ལ་རེག་ནའང་ལྟུང་བར་  
འགྱུར་རོ། །དེ་བཞིན་དུ་རལ་གྲི་དང་ཟོར་རལ་དང་སོ་གཅིག་པ་དང་མདུང་དང་ལག་མདུང་དང་ཨེ་ཏ་དག་གོ། །མིང་གིས་སྨོས་པ་འདི་རྣམས་སྤྱད་དུ་རུང་བ་ལ་རེག་ནའང་ལྟུང། སྤྱད་དུ་མི་རུང་ན་ཉེས་བྱས། མདའ་དང་ལྕགས་མདའ་དང་སྟག་མདའ་མེད་བུ་དང་བཅས་  
པའོ། །མདའི་མིང་གིས་སྨོས་པ་འདི་རྣམས་སྤྱད་དུ་རུང་ཞིང་མདེའུ་དང་བཅས་པ་ལ་རེག་ནའང་ལྟུང་བའོ། །རིང་བསྲེལ་དང་བཅས་པའི་སྐུ་གཟུགས་ལ་ཡང་ངོ། །ཤ་རི་རམ་ནང་ན་ཡོད་པའི་སྐུ་གཟུགས་ལ་རེག་ནའང་ལྟུང་བ། ཉེས་མེད་པ་ནི་དེར་སྟོན་པའི་འདུ་  
ཤེས་གཞན་ནོ། །ཤ་རི་རམ་ཡོད་པའི་གཟུགས་ཁྱིམ་པའམ་དགེ་སྦྱོང་མེད་ན་སྟོན་པ་ཡིན་པར་བསམས་ཤིང་མཆོད་པར་གཟུང་བ་ནི་ཉེས་མེད་དོ། །ནོར་བུ་དང་ཟན་དང་སོག་མའི་ཕྲེང་བ་དང་ཆུ་སྦྲང་དང་མ་ཏིལ་གྱི་སྦལ་སྐད་དང་བལ་གཞུ་དང་མདེའུ་གཞུ་ནི་ཕྱེད་དོ། །མིང་གིས་  
སྨོས་པ་འདི་རྣམས་ལ་རེག་ཅིང་བྱས་ནའང་ཉེས་བྱས་སོ། །གསེར་གྱི་ཐུ་ལུམ་མོ་མཁོ་བའོ། །གསེར་དང་དངུལ་གྱི་གར་བུ་དང་སྦྲམ་དང་གསེར་ཕྱེ་དང་དགོག་ལ་སོགས་པ་བྱད་དུ་མ་བྱས་པ་ལ་རེག་པ་ནི་ཉེས་བྱས། སྡངས་ན་གཟུང་ངམ་བདག་གི་ལ་མི་གནོད་ན་དགེ་  
འདུན་གྱིའམ་མཆོད་རྟེན་གྱི་གསེར་དངུལ་སྦོས་ཏེ་སོང་ཤིག་འཇིགས་པའི་རྐྱེན་ཅིག་བྱུང་སྟེ་དཀོན་མཆོག་གསུམ་གྱི་དཀོར་གསེར་དངུལ་ལམ་རིན་པོ་ཆེ་ལ་སོགས་པ་བཀྲམ་པའམ་མ་བྲུབས་པ་ལ་བདག་གིས་བྲུབ་ཅིང་གཞུག་ནུས་པ་ཙམ་གྱིས་ཆོད་ན་བྲུབས་ཏེ་  
སྡུས་ལ་སོང་ཤིག་རེག་ཀྱང་ཉེས་མེད་དོ། །དད་པའམ་དགེ་སྦྱོང་གིས་སོ། །ལྟག་མ་ལྟར་བྲུབ་པ་དགེ་སྦྱོང་དང་ཁྱིམ་པ་ཡོད་ན་བདག་གིས་མ་རེག་པར་ཁྱིམ་པ་དང་དགེ་སྦྱོང་བྱེད་དུ་གཞུག་མེད་ན་བདག་གིས་སོ། །དཀོན་མཆོག་གི་དཀོར་བྲུབ་པ་ཁྱིམ་པ་དང་  
  
༄༅། །དགེ་སྦྱོང་དང་ཁྱིམ་པ་མེད་ན་བདག་གི་བྲུབས་པ་ཉེས་མེད་དོ། །དེ་བརྐོས་ཏེའོ། །ལྟག་ཏུ་བཤད་པ་ལྟར་དཀོན་མཆོག་གི་དཀོར་བྲུབ་པའི་གནས་མེད་པ་དགེ་སློང་དང་ཁྱིམ་པའང་མེད་ན་བདག་གིས་ས་བརྐོས་ཏེ་སྤྱད་ཀྱང་ཉེས་མེད། མེད་ན་སྦྱིན་  
ལྟག་མ་ལྟར་སྦས་པ་ལས་འཇིགས་པའི་རྐྱེན་རྐུན་པོ་མེད་ན་ཕྱུང་ལ་སོ་སོའི་རྐྱེན་དུ་གཞག་དབྱུང་བའང་དེ་བཞིན་ནོར་སྦས་པ་སླར་དབྱུང་བའི་ཚེ་དགེ་སྦྱོང་དང་ཁྱིམ་པ་མེད་ན་བདག་གིས་ཕྱུང་ཞིང་རེག་ཀྱང་ཉེས་མེད། ཉེས་མེད་པ་ནི་མི་མ་ཡིན་པའི་གནས་ན་བསོད་ནམས་  
ལས་སྐྱེས་པ་དེ་སྟེ་དེ་དག་ཏུ་རིན་པོ་ཆེའི་སའམ་སྟེགས་ལ་སོགས་པ་ཡང་ངོ། །ལྷ་བྲན་ལྟ་བུ་ཁོ་བདག་གི་བསོད་ནམས་ཀྱིས་ཁང་ཁྱིམ་དང་ས་གཞི་ཡན་ཆད་རིན་པོ་ཆེ་དང་གསེར་དངུལ་དུ་འདུག་པ་ཞིག་གིས་དགེ་སློང་སྤྱན་དྲངས་ཏེ་སྤྱད་ཅིང་རེག་པ་ནི་ཉེས་མེད་དོ། །བཟའ་བའི་  
སྣོད་གཞན་མེད་ན་ཡང་ངོ། །སཱུ་ཏྲ་ལྟག་མ་ལྟར་རེག་ཀྱང་ཉེས་མེད་པ་ནི་བཟའ་བའི་སྣོད་སྤྱད་དང། རྫས་གཞན་མེད་ན་རེག་ཀྱང་ཉེས་མེད། མལ་སྟན་དུ་འདུག་པ་ཡང་ངོ། །ལྟག་ཏུ་བཤད་པ་ལྟར་སྤྱན་དྲངས་བ་ལ་ཞག་དུ་གནས་ནའང་ཁྲི་སྟན་རིན་པོ་ཆེ་ལ་འདུག་ཅིང་  
ཉལ་བའང་ཉེས་མེད་དོ། །སོང་ཤིག་ཐེག་པས་སོ། །ལམ་རིང་པོར་འགྲོ་ན་རྟ་དང་ཤིང་རྟ་དང་བལ་གླང་དང་ཁྱོགས་ལ་བཞོན་དུའང་རུང་ངོ། །ཆོས་ཀྱི་དོན་གྱི་དབང་གིས་ཏེ། ཆོས་ཀྱི་དོན་གྱི་ཕྱིར་གཞན་གྱིས་བཀུག་གམ་བདག་ཆོས་སློབ་པའི་ཕྱིར་འགྲོ་བ་ནི་བཞོན་དུ་  
དབང་ངོ། །རྒྱན་ཅན་ལ་མ་ཡིན། རྟ་དང་ཤིང་རྟ་ལ་སོགས་པ་གསེར་དངུལ་དང་རིན་པོ་ཆེས་བརྒྱན་པ་ལ་མི་བཞོན། རྒན་པོ་དང་ནད་པ་མ་ཡིན་པ་གཞན་མ་ཡིན། ཆོས་ཀྱི་ཕྱིར་བཞོན་དུ་དབང་བ་ཡང་ནད་པ་དང་རྒན་པོ་འགྲོ་མི་ཕོད་པ་བཞོན་དུ་དབང་ངོ། །འདུག་ཅིང་ཆོས་  
ཉན་པའི་ཕྱིར་རིན་པོ་ཆེའི་སེང་གེའི་ཁྲི་ལ་མི་རྟག་པ་ཡིད་ལ་བྱ་སྟེ་བཅོམ་ནའོ། །ཆོས་བཤད་པ་དང་ཁ་སྟོན་བྱེད་པའི་ཕྱིར་རིན་པོ་ཆེ་ལ་སོགས་པའི་ཁྲིའི་སྟེང་དུ་འདུག་ནའང་མི་རྟག་ཅིང་འཇིག་པར་འགྱུར་རོ་སྙམ་བསམས་ཏེ་འདུག་ནའང་ཉེས་མེད་དོ། །འཇུག་ན་  
  
ཁྱིམ་པའི་ཁྲི་སྟན་རིན་པོ་ཆེ་ཞིག་ལ་གཞག་ནའང་ཁྱིམ་པའི་རྫས་དེ་མི་རྟག་ཅིང་འཇིག་པ་ཡིན་ཏེ་སྤྱད་པས་བསོད་ནམས་རྟག་པར་འགྱུར་རོ་བར་བསམས་ཏེ་འདུག་ནའང་ཉེས་མེད། གསེར་གྱིས་སྤྲས་དྲིལ་བུས་བསྐོར་  
བའི་གོས་ལ་ཡང་ངོ། །ཁྱིམ་པའི་ཁྲི་སྟན་ལ་གསེར་གྱིས་སྤྲས་པའི་དྲིལ་བུས་བརྒྱན་པ་ཞིག་ནའང་ལྟག་མ་ལྟར་བསམས་ཏེ་སྤྱད་དོ། །དེར་ནོར་བུས་སྤྲས་གསེར་དངུལ་གྱིས་བརྒྱན། ཁྱིམ་པའི་ཁྲི་སྟན་གསེར་དངུལ་གྱི་གྱིམ་ཕག་དང་ནོར་བུས་བརྒྱན་པ་ཞིག་ལ་  
སྤྱོད་ནའང་ལྟག་མ་ལྟར་བསམས་ཏེ་སྤྱད་དོ། །དེ་དག་ཀྱང་གཞུག་ཁྱིམ་པའི་ཁྲི་སྟན་རྒྱན་ཅན་ལ་སྤྱོད་སྤྱོད་དེ་ཆར་པ་བབ་སྟེ་དྲུང་ན་ཁྱིམ་པ་མེད་ན་བསྐྱལ་ཞིང་སྦ་བའི་ཕྱིར་རེག་ཀྱང་ཉེས་མེད་དོ། །མ་བརྟགས་པ་མ་ཡིན་པ་ནི་སྟོན་པར་འདུ་ཤེས་བཞག་སྟེ་ཁྱིམ་པ་དང་  
དགེ་སྦྱོང་མེད་ན་སངས་རྒྱས་ཀྱི་སྐུ་གཟུགས་ལ་ཆོས་ཀྱི་དོན་ཀྱི་ཕྱིར་རེག་དགེ་སྦྱོང་དང་ཁྱིམ་པ་མེད་པ་སངས་རྒྱས་ཀྱི་སྐུ་གཟུགས་གསེར་དངུལ་དང་རིན་པོ་ཆེ་ཞིག་ལས་བྱས་པ་སྦ་བརྟུལ་དང་བྱི་བདར་བྱེད་ན་སྟོན་པ་ཡིན་པས་མཆོད་པའི་དོན་གྱི་ཕྱིར་རེག་གོ་ཞེས་བསམས་  
ཏེ་རེག་ཀྱང་ཉེས་མེད་དོ། །དེའི་རྫས་ཀྱང་ངོ། །སངས་རྒྱས་དང་ཆོས་ཀྱི་རྒྱན་དང་དཀོར་ལ་སོགས་པ་ལ་ལྟག་མ་ལྟར་བསམས་ཏེ་བཟུང་ཞིང་སྤྱད་ཀྱང་ཉེས་མེད། རྣ་ཆ་བགོ་ཞིང་མི་སྤྱད། དགེ་སློང་གིས་ལུས་རྒྱན་རྣ་ཆ་ལ་སོགས་པ་མི་གདགས། རྒྱ་ཆོངས་ཤིག་  
རྒྱ་བཅངས་ཀྱང་ཉེས་མེད་དོ། །མི་བགོ་བའོ། །རིན་པོ་ཆེ་ལས་བྱས་པའི་རྒྱ་དང་རིན་པོ་ཆེ་ལུས་ཀྱི་རྒྱན་དུ་བྱས་པ་ལ་རྒྱ་བྲིས་པ་མི་བཅང་ངོ། །ཞ་ཉེ་ཟངས་ར་གན་ཁར་བ་རྒྱ་སྐྱེགས་ཤིང་རྡོ་ཁམ་བ་སོ་རྭ་ལས་སོ། །རྒྱའི་རྒྱུ་ནི་མིང་གིས་སྨོས་པ་འདི་རྣམས་ལ་བྱའོ། །འདི་  
རྣམས་ལ་ལུས་ཀྱི་རྒྱན་དུ་བྱས་པ་ལས་རྒྱ་འདྲིར་ཀྱང་མི་གནང་ངོ། །མཚན་མ་ནི་དགེ་འདུན་གྱི་ན་དབུས་སུ་འཁོར་ལོ་ངོས་སུ་རི་དགས་གཉིས་འོག་ཏུ་གཙུག་ལག་ཁང་གི་བདག་པོའི་མིང་ངོ། །དགེ་འདུན་གྱི་སྤྱིའི་རྒྱ་ནི་ཐབས་འདི་ལྟར་བྲིའོ། །གང་ཟག་གི་ན་ཀེང་  
  
༄༅། །རུས་སམ་མགོ་ཐོད་དོ། །དགེ་སློང་གང་ཟག་གི་རྒྱ་ནི་མིང་རུས་མི་བྲི་བར་མིའི་ཀེང་རུས་དག་བྲིའོ། །སོ་མངས་ཀྱིས་སྐྲ་མི་བཤད་དགེ་སློང་གིས་མགོ་སོ་མངས་ཀྱིས་སྐྲ་མི་བཤད། དཔེར་ན་འདི་བཞིན་ནོ། །སོ་མངས་ཀྱིས་མི་བཤད་པ་བཞིན་དུ་རྩ་  
དང་ཐུར་མ་དང་ཕག་ཟེ་ལ་སོགས་པ་ཅིས་ཀྱང་མི་བཤད། མེ་ལོང་ལ་བཞིན་མི་བལྟ། དགེ་སློང་མེ་ལོང་ལ་བལྟར་མི་གནང་ངོ། །ཆུ་ཡང་ངོ། །ཆུའི་ནང་དུ་གདོང་གི་གཟུགས་འབྱུང་བའི་ཕྱིར་ཆུ་ལའང་བཞིན་མི་བལྟ། ལྟུང་བ་མེད་པ་ནི་ཆུ་བརྟག་པའི་ཕྱིར་དང་  
གཉེར་མ་དང་སྐྲ་སྐྱ་བ་བལྟ་བའོ། །ཆུ་དང་མེ་ལོང་ལ་བལྟས་ཀྱང་ཉེས་མེད་པ་ནི་ཆུ་བརྟག་པའི་ཕྱིར་ཆུའི་ནང་དུ་བཞིན་གྱི་གཟུགས་བརྙན་མཐོང་བ་དང་གཉེར་མ་དང་རྒས་པའི་ཚད་བལྟ་བའི་ཕྱིར་བལྟས་པ་ནི་ཉེས་མེད། སྔོན་དང་མཐའ་མའི་མཚན་མ་བཟུང་བ་ལའོ། །  
རྒན་པོ་དང་གཉེར་མ་མེ་ལོང་ལ་བལྟ་བ་ཉེས་མེད་པ་ནི་མི་རྟག་པར་ཚོར་ཞིང་དགེ་བ་ལ་འགྲུས་པར་འགྱུར་བའི་ཕྱིར་ཉེས་མེད་དོ། །སོར་རིས་གསུམ་མི་བྱ། ས་དཀར་རམ་ཙན་དན་གྱིས་ལུས་ལ་མུར་འདུག་བཞིན་དུ་མཛུབ་རིས་མི་བྱ། རོ་ཙ་ནས་མི་བྱུག་བསུང་ཞིམ་པོ་  
གླང་གི་ལྟོ་ནས་འོང་པས་ལུས་ལ་མི་བྱུག་བསུང་གི་མ་ཡིན། དྲི་བསུང་ངོ་ཅོག་གིས་ལུས་ལ་མི་བྱུག་བསོད་ནམས་ཀྱི་ཕྱིར་ན་བསུང་གི་ཕྱེ་མས་རྐང་པ་ལ་སྤྱད་བསུང་ཞིམ་པོ་ཞིག་ཡོན་བདག་གིས་བྱིན་ཏེ་ལུས་ལ་མི་བསྐུར་མི་རུང་ཞེས་ཟེར་ན་མིག་ལ་ཡང་  
ཕན་པའི་ཕྱིར་རྐང་པ་ལ་བསྐུ། དེའི་མདུན་དུ་མི་དཔྱིད། བསུང་གིས་རྐང་པ་ལ་བསྐུས་པ་ཡོན་བདག་གུད་དུ་མ་སོང་གི་བར་མི་དཔྱིད། དེས་བྱུགས་ནས་དགེ་འདུན་འདུས་པ་མ་ཡིན། དྲི་བསུང་གིས་བསྐུས་ཏེ་དགེ་འདུན་འདུས་པའི་ཁྲོད་དུ་མི་འགྲོ་ཁྱིམ་པ་རྣམས་  
ལ་ཆོས་མི་བཤད། དྲི་བསུང་གིས་བསྐུས་ཏེ་ཁྱིམ་པ་ལ་ཆོས་མི་བཤད། རིགས་སུ་མི་འགྲོ་དྲི་བསུང་གིས་བསྐུས་ཏེ་གྲོང་ལ་སོགས་པར་མི་འགྲོ་མཐར་ནི་ཁྲུས་བྱ། ན་བའི་ཕྱིར་དྲི་གསུང་གིས་ལུས་ལ་བྱུགས་པ་དང། རྐང་པ་ལ་བྱུགས་པ་ན་ཡོན་བདག་སོང་ངམ་  
  
དེ་བླང་གཞན་གྱིས་དྲི་བསུང་བྱིན་ཏེ་བླངས་ཀྱང་ཉེས་མེད་མེ་ཏོག་དང་ཕྲེང་བ་ཡང་ངོ། །མེ་ཏོག་གི་ཕྲེང་བ་ལ་སོགས་པ་ཞིག་བྱིན་ན་བླངས་ཀྱང་ཉེས་མེད། མཆོད་རྟེན་ལ་བསྐོ། མེ་ཏོག་དང་དྲི་བསུང་བླངས་པ་དེ་མཆོད་རྟེན་ལ་འབུལ་ལོ། །ཉན་ཐོས་  
པའི་ཡང་ངོ། །མེ་ཏོག་དང་དྲི་བསུང་བླངས་པ་དེ་ཉན་ཐོས་ཀྱི་མཆོད་རྟེན་ལ་ཕུལ་ཀྱང་ཉེས་མེད་དོ། །སྦྱིན་བདག་མི་དགའ་ན་སྔས་སམ་ཕོངས་སུའོ། །མེ་ཏོག་བླངས་པ་མྱུར་དུ་མཆོད་རྟེན་ལ་ཕུལ་བ་སྦྱིན་བདག་མིག་སྔ་ན་འདུག་སྟེ་དགའ་ན་སྐད་ཅིག་སྔས་སམ་ཕོངས་ལོགས་  
སུ་གཞག་སྒོ་མངོན་པར་མི་བྱ། མེ་ཏོག་བཞག་པ་དེ་གཞན་གྱིས་མི་མཐོང་བར་བྱ་བའི་ཕྱིར་སྒོའི་ཐད་ཀར་སྣང་བར་མི་བཞག་རྩིག་པ་མེ་ཏོག་གི་ཕྲེང་བ་སྒོའི་ཡ་རོལ་ལམ་མ་རོལ་གྱི་རྩིག་པ་ལ་གདགས་ཕྲེང་བ་སྤྱད་པ་ནི་ཁབ་ཀྱིས་སམ་ཚེར་མས་བཙུགས་ཏེའོ། །  
མེ་ཏོག་རྩིག་པ་ལ་གདགས་པ་ནི་ཁབ་བམ་ཚེར་མ་རྩིག་པ་ལ་གཙུགས་ཏེ་གདགས་སོ། །མིག་ལ་ཕན་པ་ནི་བསུང་རབ་སྟེ་དུས་དུས་སུ་བསྣམས། མེ་ཏོག་ལ་སོགས་པ་དྲི་བསུང་མིག་ལ་ཕན་པའི་ཕྱིར་སྣར་བསྣམས་ཀྱང་ཉེས་མེད། ཚངས་པའི་སྐུད་པ་ཐོགས་ཤིང་མི་སྤྱད་  
མུར་འདུག་དང་བྲམ་ཟེ་ལ་སོགས་པའི་ཆོས་སུ་སྐུད་པས་སེ་རལ་ཁར་མི་གདགས། སྐུད་པའི་མ་ཡིན། སངས་རྒྱས་ཀྱི་ཆོས་ཀྱི་སྔགས་ཀྱི་སྐུད་པའི་ཐག་བུ་མགུལ་པ་དང་ལག་བར་མི་གདགས། ཕྲག་པ་གཡོན་པའི་དྲུང་དུ་ཆོ་གའི་ཕྱིར་སྤྱད་པ་ཡང་ངོ། །སངས་རྒྱས་  
ཀྱི་ཆོས་ཀྱི་སྐུད་པའི་ཐག་གུ་གདགས་ནའང་མི་སྣང་བར་བྱ་བའི་ཕྱིར་ཕྲག་པ་གཡོན་པའི་དྲུང་དུ་གདགས། གར་བབ་བབ་ཏུ་མི་དོར། སཱུ་ཏྲ་ལྟག་མ་ལྟར་ཐག་གུ་བཅིངས་པ་མི་དགོས་ན་གཙང་སྦྲ་དང་བཙུན་པར་བྱ་བའི་ཕྱིར་བབ་ཅོལ་དུ་མི་དོར། ལྷག་མ་དང་བཅས་པ་  
གོས་ཀྱི་གྲའམ་སྐ་རགས་ཀྱི་ཐོག་མར་བཅིང། ཕྲག་པ་སྔགས་ཀྱི་ཐག་བུས་བཏགས་པ་ལས་ནད་ཐག་གི་སྟེ་མ་བྱང་གི་བར་དུ་ནི་ཕྲག་པ་ལས་བཀྲོལ་ལ་གོས་ཀྱི་གྲའམ་སྐ་རགས་ཀྱི་ཐོག་མ་ལ་གདགས། དེ་སྟེ་མ་ཡིན་ན་ཀ་བའམ་རྩིག་པའི་སེར་ཀར་གཞུག་ཕྲག་པ་ལ་  
  
༄༅། །བཏགས་པའི་ཐག་བུ་ནད་སོས་ཏེ་མི་དགོས་ན་ཀ་བའམ་རྩིག་པའི་གསེབ་ཏུ་གཞུག་བྲོ་དང་གླུ་དང་རྔ་མི་སྤྱད། དགེ་སློང་གིས་བྲོ་དང་གླུ་དང་རྔའི་སྒྲ་ལ་སོགས་པ་མི་བྱ། དྲུག་སྡེས་རོལ་མོ་མཁན་གྱི་ཆས་སུ་ཞུགས་ཏེ་རོལ་མོ་བྱས་པ་ལས་བཅས་  
མི་བསླབ། རོལ་མོ་དང་རྫ་རྔ་ལ་སོགས་པ་བདག་གིས་གཞན་ལ་མི་བསླབ། མི་བསྙེན། གཞན་ལའང་རོལ་མོའི་ཆོ་ག་སློབ་ཏུ་མི་གཞུག་བལྟར་མི་འགྲོ་རོལ་མོ་བྱེད་པ་ལ་བལྟར་མི་འགྲོ་དགེ་སློང་མས་ཀུན་འཇོལ་མི་བྱ། དགེ་སློང་མས་བྲོ་མི་བརྡུང་  
བྱ་བ་ནི་སྟོན་པའི་ཡོན་ཏན་བརྗོད་པ་དང་སུམ་རྒྱུད་སྦྱིན་པ་དང་དབྱངས་བྲོ། དབྱངས་བྱས་ཀྱང་ཉེས་མེད་པ་ནི་བསྟོད་པ་དང་སུམ་རྒྱུད་ཀྱི་ཚིགས་སུ་བཅད་པ་ཀླག་པ་ལ་སོགས་པ་ལ་བྱས་ཀྱང་ཉེས་མེད། དེ་དག་བསླབ། སྟོཏྟྲ་དང་སུམ་རྒྱུད་དང་དབྱངས་དག་བསླབས་ཀྱང་  
ཉེས་མེད། དབེན་པའི་ཕྱོགས་སུའོ། །དབྱངས་བསླབ་པ་གཞན་གྱིས་མ་ཐོས་པར་དབེན་པར་བསླབ་བོ། །ངོམ་ཟུམ་དང་རྩེད་མོ་དང་ཅ་ཅོ་དང་དྲོག་དྲོག་པོ་དང་ལྟར་ལྟར་པོ་དང་ལུས་ཀྱིས་བསྙེགས་པ། མིང་གིས་སྨོས་པ་འདི་རྣམས་ལྟར་རྒྱགས་པའི་ཡན་ལག་མི་བྱ་  
དྲོག་དྲོག་པའི་བསམ་པས་ལུས་དང་ངག་གིས་མི་བྱ། འདོད་ཆགས་དང་རྩེད་མོའི་སེམས་ཀྱིས་ལུས་དང་ངག་གི་སྒོ་ནས་རྩེད་མོ་ལ་སོགས་པ་ཇིའང་མི་བྱ། ཆས་བགོ་ཞིང་དབྱེ། རྐང་པ་བཀྲུས་ནས་རྡུལ་གྱིས་མི་གོས་པར་བྱ་བའི་ཕྱིར་ལག་འགྲོས་བྱས་པ་ལྟ་བུ་ཁྲིམས་ཀྱང་  
བསྲུངས་ལ་རྩེད་མོ་ཡང་བྱས་པ་ལྟ་བུ་ལ་སོགས་པ་མི་བྱ། སྣོད་དུ་བྲིམ་ཞིང་བཏུང་བ་མི་བྱ། སྣོད་གཅིག་གི་ནང་དུ་ཧུབ་རེས་མི་བྱ། དེ་བཞིན་དུ་ཟན་ཟ་བའི་ཚེ་གཅིག་ལ་གཅིག་ཁ་ཟས་དང་སྣོད་སྤྱད་བདར་ཞིང་མི་བཤུགས། མེ་ཏོག་གི་རྒྱན་མི་བཅིང་མེ་ཏོག་སྣ་ཚོགས་  
སྤེལ་ཞིང་བརྒྱུ་བ་ལ་སོགས་པ་རྒྱན་དུ་བྱ་བའི་བཟོ་ལག་དར་ཏེ་མི་བྱ། མི་བགོ་མེ་ཏོག་གི་རྒྱན་ལ་སོགས་པ་ལུས་ལ་མི་བགོ་རོལ་མོ་པའི་བྱ་དགའ་མི་སྦྱིན། རོལ་མོ་མཁན་རོལ་མོ་བྱེད་བྱེད་པའི་ཕྱིར་བྱ་དགའ་མི་སྦྱིན། ཐ་མལ་པའི་ཚེ་མི་བརྒྱུག་རྐྱེན་མ་བྱུང་བར་  
  
དྲག་ཤུལ་དང་མཆང་བ་མི་བྱ། ལུས་ཀྱི་དྲག་ཤུལ་དང་མཆངས་པ་ལ་སོགས་པ་མི་བྱ། བརླ་དང་དཔུང་པ་དང་ཉྭ་ཐབས་བཟློག་ཤིང་བརྗེ་བར་མི་བྱ། ཕྱི་ཚར་དང་སྔ་ཚར་ལ་སོགས་པ་ལུས་ཀྱིས་བསྒྱུར་བ་རྐང་པ་གཉའ་བའི་སྟེང་དུ་  
བཞག་པ་ལ་སོགས་པ་མི་བྱ། ཆུ་ལ་རྡོ་ཕྱར་མི་བྱ། ཆུའི་སྟེང་དུ་རྡོ་འཕངས་ཏེ་ཕྱར་རར་འགྲོ་བ་མི་བྱ། ལག་ཆངས་ཀྱི་ཆུས་མི་གཏོར། ཆུ་སྦས་སྐད་ཀྱི་སྒྲ་མི་བྱ། ལག་པའི་ཐལ་མོས་ཆུ་ལ་བརྡབས་ཏེ་སྒྲ་མི་དབྱུང། ཆུ་ལ་ཕྱིལ་མོ་མི་ཉུག་ཆབ་བྲོམ་དང་ས་འགྲེང་མོ་ལ་  
སོགས་པ་ལ་ཕྱིས་མོ་མི་བྱ། བལ་གླང་སྐད་དང་རྟ་སྐད་དང་གླང་པོའི་སྐད་དང་རྨ་བྱ་དང་ཀོ་ཀོ་ལའི་སྐད་དུ་མི་བྱ། མིང་གིས་སྨོས་པ་འདི་རྣམས་ཀྱི་སྐད་མི་སྨྲ་མི་དབྱུང། ཁའི་དུང་འབའ་འབའ་མི་བྱ། ཁ་ནས་དུང་འདྲ་བ་ཟེར་བ་དང་འབའ་འབུ་བླང། བླུག་ལ་སོགས་པ་མི་བྱ། ཏྲོག་ཏྲོག་  
པོའི་དངོས་པོར་གཏོགས་པའོ། །རིན་པོ་ཆེ་ལ་རེག་པའི་ལྟུང་བ་རྫོགས་སོ།། །།འཁྲུག་པའི་ལྟུང་བ་ལ་འཆད་དེ། དཔྱིད་ཀྱི་ལྷག་མ་ཕྱེད་དང་གཉིས་དང་དབྱར་གྱི་ཐོག་མའི་ཟླ་བའོ། །དབྱར་ཟླ་ར་བའི་ཚེས་ནས་དབྱར་ཟླ་ཐ་ཆུངས་ཉ་ཕན་ཆད་ཟླ་བ་ཕྱེད་དང་གསུམ་ནི་ཚ་བས་  
ན་དུས་ལ་བབ་ཏེ་ནམ་བཀྲུས་ཀྱང་ཉེས་མེད། གོས་མེད་པའི་གཉིས་པོ་རྙེད་པ་དེའི་ཚུལ་ལོ། །ཡང་ཟ་བའི་རྐྱེན་དུས་མ་གཏོགས་པར་ན་བ་དང་ལམ་དང་གྲུ་བཞུགས་པ་དང་ལས་དང་གཞིའི་རྐྱེན་གཅིག་བྱས་ནའང་འཁྲུར་དབང་སྟེ་ཉེས་མེད་དོ། །རླུང་གིས་མ་བརྟུལ་ནའོ་  
རླུང་གིས་གོས་མ་བཟློག་གམ་རྡུལ་གྱིས་ལུས་ལ་མ་ཕོག་པ་ལས་བཀྲུས་ན་ལྟུང་བར་འགྱུར་གྱི་རླུང་དང་རྡུལ་གྱིས་ཕོག་པ་ནི་བཀྲུས་ཀྱང་ཉེས་མེད། གོས་ཀྱི་གྲྭ་འགུལ་བ་དེའི་མཐས་སོ། །རླུང་གིས་ཕོག་པའི་ཚད་ནི་གོས་ཀྱི་གྲྭ་འགུལ་བ་ཡན་ཆད་ཀྱིས་འཁྲུར་དབང། ཆར་  
གྱིས་མ་བབ། ཆར་གྱིས་བབ་པ་ནི་འཁྲུར་དབང་སྟེ་བཀྲུས་ཀྱང་མི་ལྟུང་ངོ། །དེ་ཐིགས་གཉིས་ལྟུང་ནའོ། །ཆར་གྱིས་བབ་པའི་ཚད་ནི་ཐིགས་པ་གཉིས་སམ་གསུམ་ཕོག་ནས་འཁྲུར་དབང་ངོ། །ལུས་ལའོ། །ཆར་གྱིས་ཕོག་པ་ནི་གོས་ལ་ཕོག་པ་ལ་མི་བྱའི་ལུས་ལ་  
  
༄༅། །ཕོག་པ་ལ་འཁྲུར་གནང་ངོ། །གཞན་ཡང་ཞག་བཅོ་ལྔ་ལས་ཁྲུས་ཀྱི་ཉི་མ་མ་ཡིན་ཏེ་ཚུན་ཆད་བཀྲུ་བ་མ་ཡིན། ཞག་བཅོ་ལྔ་མ་ལོན་པར་ཁྲུས་བྱས་ན་ལྟུང་བར་འགྱུར། བཅོ་ལྔ་ལ་ལན་ཅིག་ཁྲུས་བྱས་པ་ནི་ཉེས་མེད། བླུགས་པར་མ་ཞུག་པས་  
སོ༑ །ཁྲུས་བྱད་པ་ནི་ཆུའི་ནང་དུ་ཞུགས་ཀྱང་རུང་བཅུས་ཏེ་སྤྱི་བོ་ནས་བླུགས་ཀྱང་རུང་གང་ལྟར་བཀྲུས་ཀྱང་ལྟུང་ངོ། །དེ་ལྟེ་བར་ཕྱིན་ནའོ། །བཀྲུ་བའི་ཚད་ནི་སྤྱི་བོ་ནས་བླུགས་ཏེ་ཆུ་ལྟེ་བར་ཕྱིན་ཀྱང་རུང་ཆུའི་ནང་དུ་ཞུགས་ཏེ་ལྟེ་བར་ཕྱིན་ཀྱང་རུང་བཀྲུས་པར་ཆུད་དོ། །ཚུན་  
ཆད་ན་ཉེས་བྱས་པའོ། །ལྟེ་བར་མ་ཕྱིན་པར་བཀྲུས་པ་ནི་ཉེས་བྱས་སོ། །ཐམས་ཅད་དུ་དུས་སུ་བསྔོ་བ་མ་བསྔོས་ན་ཡང་ངོ། །ལས་ཅི་བྱེད་དོ་ཅོག་ལ་ཡང་བསམ་པའང་རུང་སྨྲ་བའང་རུང་ལུས་ཀྱིས་བྱེད་པའང་རུང་ས་མ་ཡམ་མ་བསྔོས་པར་བྱས་ན་ཅི་བྱས་སོ་ཅོག་ཉེས་བྱས་སོ། །  
དོན་གྱི་ཆུར་མྱོང་བ་ཁྲུས་མ་ཡིན། ཆུ་ཆེན་པོ་རྒལ་བ་ལ་འབོགས་ཀྱང་རུང་རྐྱལ་པའང་རུང། ལུས་ཐམས་ཅད་གཤེར་བ་ནི་ཁྲུས་བྱས་པར་མི་ཆུད་དོ་ཉེས་མེད་དོ། །དེ་བས་ན་རྒལ་བ་དང་མ་ཚོར་བར་ལྟུང་བ་དང་བརྒྱལ་བ་ལ་བཏབ་པ་ལ་ལྟུང་བ་མེད། ཆུ་རྒལ་བ་དང་ཆུའི་  
ནང་དུ་ལྷུང་བ་དང་བརྒྱལ་བའི་ཕྱིར་ཆུས་བཏབ་པ་ལ་སོགས་པ་ཡང་བཀྲུས་པར་མི་ཆུད་དེ་ཉེས་མེད་དོ། །ཡུལ་ཨསྨ་པ་རན་ད་ཀན་འདི་དག་མེད་པར་ཤེས་ཤིག་ཡུལ་ཨསྨ་པ་རན་ད་ཀ་ན་ཀོ་ལྤགས་འཆང་དུ་གནང་བའི་ཡུལ་ན་ནི་རྟག་པར་ཁྲུས་བྱས་ཀྱང་ལྟུང་བར་མི་འགྱུར་  
རོ་ཞེས་གནང་ངོ། །མཆོག་ཡོད་ན་ཆུང་ངུའི་བརྟག་པར་མི་བྱ། ཆར་གྱིས་ཕོག་ན་འཁྲུར་གནང་ངོ་ཞེས་བྱས་པའི་ཕྱིར་ཆེད་ཀར་གྱིས་ཕོག་པར་བྱས་ཏེ་ཁྲུས་མི་བྱ། ཡུལ་མཐའ་ཁོབ་ཏུ་ཨ་ཤི་ལྔས་ཁྲིམས་རྫོགས་སུ་གནང་བ་ལས་ལྔ་ཉི་ཚེས་ཆོག་ཅེས་ཏེ་དགེ་འདུན་ལྡས་རྫོགས་  
པར་མི་བྱ། དཔེ་བཤད་པ་འདི་གཉིས་དང་འདྲ་བར་ཅི་བྱའོ་ཅོག་ཐམས་ཅད་གནང་བའི་ཚིག་ལ་བརྟེན་ཏེ་སླ་ཆོས་སུ་སྒྱུ་མི་བྱ། ཁྲུས་ཀྱི་ལྟུང་བའོ། །ཁྲུས་བྱེད་པའི་ལྟུང་བ་རྫོགས་སོ། །དགུ་བཅུ་ལྟུང་བའི་བཅུ་སྡེ་རྫོགས་སོ།། །།བྱོལ་སོང་གསོད་པའི་ལྟུང་བ་ལ་འཆད་དེ། བསད་  
  
ཕྱུགས་ལ་བསྣུན་ནའོ། །བྱོལ་སོང་བསད་པའི་ཕྱིར་བསྣུན་ཀྱང་བསྣུན་པ་ལས་ལྟུང་བར་འགྱུར་ཏེ་ཡན་ལག་གཅིག་དེར་རམ་གཞན་ཡང་དེའི་ཤི་ནའོ། །བདག་གིས་བསད་  
དེ་འཕྲལ་ལ་ཤི་ཡང་རུང་བསད་པར་བསྣུན་པ་ལས་འཕྲལ་དུ་མ་ཤིའི་ཕྱིས་ཤི་ཡང་རུང་སྟེ་ཤི་ན་ལྟུང་བར་འགྱུར་ཏེ་ཡན་ལག་གཅིག་ཡན་ལག་འདི་རྣམས་དང་ལྡན་པས་བྱོལ་སོང་བསད་ན་ལྟུང་བར་འགྱུར་རོ། །ཉེས་བྱས་པ་ནི་སེམས་ཅན་འདྲ་ལ་སེམས་ཅན་མ་ཡིན་པའོ། །སེམས་ཅན་གྱི་  
གཟུགས་སུ་བྱས་པའམ་སེམས་ཅན་གྱི་གཟུགས་སུ་རི་མོ་བྲིས་པ་བཤིག་ན་ཉེས་བྱས། བྱོལ་སོང་གསོད་པའོ། །བྱོལ་སོང་གསོད་པའི་ལྟུང་བ་རྫོགས་སོ།། །།ཐེ་ཚོམ་ལ་འཆད་དེ། ཁྱེད་རབ་ཏུ་མ་རྫོགས་ལ་ཕས་ཕམ་པ་བྱུང་ཞེས་པ་ལ་སོགས་པ་དགེ་སློང་མ་ཡིན་པའི་ཕྱིར་ཐེ་  
ཚོམ་སྐུར་ནའོ། །དགེ་སློང་ལ་ཡོ་བྱད་མ་ཚང་བ་ལ་སོགས་པ་ཁྲིམས་མི་འཆགས་པའི་ཚིག་གང་བྱས་ཀྱང་རུང་སྟེ་ཁྱོད་ཁྲིམས་མ་ཆགས་སོ་ཞེས་ཐེ་ཚོམ་སྐུར་པ་དང་ཕས་ཕམ་པར་མ་གྱུར་པ་ལ་ཕམ་པར་གྱུར་ཏོ་ཞེས་ཐེ་ཚོམ་སྐུར་པ་ལས་ལྟུང་བར་འགྱུར་ཏེ་ཡན་ལག་གཅིག་  
དྲུག་སྡེས་བཅུ་བདུན་སྡེ་ལོ་མ་ཚང་པར་ཁྲིམས་རྫོགས་པ་དང་བུས་ཕ་ཕུལ་ཞིང་འགྲོ་བ་ལས་ཤི་བ་ལ་ཕམ་པ་དང་མཚམས་མེད་པ་ཡོད་དོ་ཞེས་ཐེ་ཚོམ་སྐུར་པ་ལས་བཅས། དགེ་སློང་ནའོ། །ཐེ་ཚོམ་སྐུར་པ་དེ་དགེ་སློང་ཡང་ཡིན་པ་ལས་ལྟུང་སྟེ་ཡན་ལག་འདི་གཉིས་དང་ལྡན་ན་  
ལྟུང་བར་འགྱུར། མི་བདེ་བ་བསྐྱེད་པའི་སེམས་ཀྱི་ན་རྩེད་མོས་ཀྱང་ཐེ་ཚོམ་མ་སྐྱེས་ཀྱང་ངོ། །ཕ་རོལ་པོ་དགེ་སློང་མི་བདེ་ཞིང་མི་དགའ་བར་བྱ་བའི་ཕྱིར་ཁྲིམས་མ་ཆགས་པ་ལ་སོགས་པ་ཡིན་ནོ་ཞེས་སྨྲས་ན་ལྟུང་བ་དགེ་སློང་མ་ཡིན་པ་དང་མི་དགའ་བར་བྱ་བའི་ཕྱིར་ནི་མ་ཡིན་  
གྱི་རྩེད་མོ་བྱས་པ་ནི་ཉེས་བྱས། གཞན་གྱིས་ན་ཉེས་བྱས་པའོ། །ལྷག་མ་དང་ལྟུང་བ་ཞིག་ཏུ་གྱུར་ཏོ་ཞེས་ཐེ་ཚོམ་སྐུར་ན་ཉེས་བྱས། ཐེ་ཚོམ་སྐུར་པའོ། །ཐེ་ཚོམ་སྐུར་པའི་ལྟུང་བ་རྫོགས་སོ།། །།མཛུབ་མོའི་ལྟུང་བ་ལ་འཆད་དེ། དགེ་སློང་ནའོ། །དགེ་སློང་ལ་ག་ག་  
  
༄༅། །ཚིལ་བྱས་པ་ལས་ལྟུང་བར་འགྱུར་ཏེ་ཡན་ལག་གཅིག་སོར་མོ་དང་ཁུ་ཚུར་དང་གྲུ་མོ་དང་ཕྲག་པ་དང་མགོ་དང་ལོགས་དང་རྒྱབ་དང་སྟ་ཟུར་དང་བྲང་དང་པུས་མོ་དང་བྱིན་པ་དང་རྐང་པའི་མཐེ་བོང་ལ་སོགས་པས་རེག་ཅིང་ག་ག་ཚིལ་བྱས་ནའོ། །མིང་གིས་སྨོས་  
པ་འདི་རྣམས་གག་ཀྱང་རུང་འདི་རྣམས་ཀྱིས་ག་ག་ཚིལ་བྱས་ན་ལྟུང་བར་འགྱུར་ཏེ་ཡན་ལག་གཅིག་སེང་སེང་པོའི་སེམས་ཀྱིས་སོ། །ག་ག་ཚིལ་བྱེད་པ་ལ་རྩེ་བའམ་འཕྱར་བའི་སེམས་སེང་སེང་པོ་བྱས་པ་ལས་ལྟུང་བར་འགྱུར་ཏེ་ཡན་ལག་གཅིག་ཡན་ལག་འདི་རྣམས་  
དང་ལྡན་ན་ག་ག་ཚིལ་གྱི་ལྟུང་བར་འགྱུར་རོ། །དེ་བས་ན་རྨ་དང་སྤྲང་མ་དང་མཛེར་པ་དང་སྨེ་བ་དང་སྤུ་འཁྱིལ་བ་བསྟན་པ་ནི་ལྟུང་བ་མེད་དོ། །མིང་གིས་སྨོས་པ་འདི་རྣམས་གང་ཡང་རུང་སྟེ་ལུས་ལ་ཡོད་པ་ལ་བསྟན་ཅིང་བལྟ་བའི་ཕྱིར་མཛུབ་མོས་བཙུགས་པོ་ནི་ཉེས་མེད་དོ། །ལྟུང་  
པ་དུ་མ་ཡང་གཅིག་གོ། །ག་ག་ཚིལ་བྱས་པ་ནི་སོར་མོ་རེ་རེ་ལྟུང་བ་རེ་རེར་མི་འགྱུར་གྱི་ལྟུང་བ་གཅིག་ཏུ་ཟད་དོ། །ག་ག་ཚིལ་གྱི་ལྟུང་བའོ། །ག་ག་ཚིལ་བྱེད་པའི་ལྟུང་བ་རྫོགས་སོ།། །།དགའ་བའི་ལྟུང་བ་ལ་འཆད་དེ། ཆུའི་ཡུལ་དུ་བྱ་བ་ནན་ཏན་ནོ། །ཆུའི་ནང་དུ་དགའ་  
ཞིང་རྩེ་བ་ལས་ལྟུང་བར་འགྱུར་ཏེ། ཡན་ལག་གཅིག་ཞུགས་ནས་ཆུའི་ནང་དུ་ཞུགས་པ་དང། ནུབ་ཆུའི་ནང་དུ་ལུས་ནུབ་པ་དང། བྱང་ནུབ་པ་ལས་ཆུའི་སྟེང་དུ་བྱུང་བ་དང། མཐའ་ཕ་རོལ་དུ་འགྲོ་བ། ཆུ་ལ་ཕར་རྒལ་ཚུར་རྒལ་བྱེད་ཅིང་འགྲོ་བ་དང། གྱེན་ཐུར་གྱི་རྒྱུད་  
རུ་བབ་ཅིང། ཆུའི་རྒྱུད་བཞིན་དུ་འགྲོ་བ་དང། རྒྱུན་ལས་ལོག་སྟེ་འགྲོ་བ་དང། ཆུ་རྔ་དང་ཆུ་ལ་ལག་གིས་བརྡབས་ཏེ་སྒྲ་འབྱིན་པ་དང། སྦལ་པའི་ཟེར་བ་དང། ཆུའི་ནང་དུ་མཆུ་བཙུགས་ནས་བླག་བླུག་ཟེར་བ་དང། ཆུས་ཕྱར་བ་དང། ཆུ་ལ་རྡོ་འཕྱར་བྱེད་པའང་རུང་ཆུ་  
ལ་ལག་ཆངས་ཀྱིས་གཏོར་ཀྱང་རུང། བསྐོར་བ་དང་ཆུ་ལ་ལག་པས་བསྐོར་བ་དང། རྡོ་རྗེ་དང་ཆུ་ལ་རྡོ་རྗེ་ཐབས་སུ་འཕངས་ཀྱང་རུང་རྡོ་རྗེ་འདྲ་བ་བྲིས་ཀྱང་རུང། ཁྲོན་པ་དང་ཆུ་ལ་དྲག་ཏུ་བསྐོར་ན་དབུས་སུ་བུ་གུ་འདྲ་བ་འབྱུང་བ་དང། མཁྱིལ་བ་བྱེད་པ་དང། ཆུ་བསྐྱིལ་པ་  
  
འདྲི་བ་དྲངས་ན་རྩ་བའོ། །ཆུ་ལ་རི་མོ་བྲི་བ་དང་ཤུར་ཤུར་པོར་དྲངས་པ་དང་འདི་རྣམས་གག་བྱས་ཀྱང་ལྟུང་ངོ། །བལྟུབས་པ་བསྣུན་ན་ཉེས་བྱས། །ཆུ་ལ་བེམ་རྟོལ་བསྣུན་པ་ནི་ཉེས་བྱས། རྫ་མ་དང་ཕྲུ་བ་དང་རིལ་བ་དང་ཕོར་བུར་རོ། །འདི་རྣམས་ཀྱི་ནང་ན་ཆུ་འདུག་  
པ་ལ་གོང་མའི་རིམ་པ་ལྟར་རྩེས་ན་ཉེས་བྱས། བུ་རམ་ཁུ་བ་དང་ཚོད་མ་དང་ཐུག་པ་དང་ཆན་ཁུ་བསྲོས་པ་ཡོད་པ་ལ་ཡང་ངོ། །མིང་གིས་སྨོས་པ་འདི་རྣམས་ཀྱི་ཁུ་བ་ལ་རྟག་ཏུ་སྨོས་པ་ལྟར་རྩེས་ན་ཉེས་བྱས། ཆུ་མ་ཡིན་པ་ལ་དགའ་བ་ཡང་ངོ། །འོ་མ་ལ་སོགས་པ་ལ་རྩེས་  
ནའང་ཉེས་བྱས། དེ་བཞིན་དུ་བྱེད་དུ་བཅུག་པ་ཡང་འགྱུར་རོ། །ལྟག་ཏུ་སྨོས་པའི་རྩེད་མོ་རྣམས་གཞན་བྱེད་དུ་བཅུག་ནའང་ལྟུང་བར་འགྱུར་རོ། །ཏྲོག་ཏྲོག་པོའི་དགའ་བ་མྱོང་བར་འདོད་པས་སོ། །ཆུའི་ནང་དུ་རྩེ་བའི་ལྟུང་བ་ནི་རྩེད་མོ་འམ་དགའ་བའི་སེམས་ཏྲོག་ཏྲོག་པས་  
རྩེས་ན་ལྟུང་ངོ། །དེ་བས་ན་སིམ་པ་འདོད་པའི་ཕྱིར་ཞུགས་ན་ལྟུང་བ་མེད་དོ། །རྩེད་མོའི་སེམས་ཀྱིས་ཆུ་ལ་རྩེས་པས་ལྟུང་བས་ན་འདི་ནི་ཚ་ཞིང་མི་བདེ་བ་བསིལ་བར་བྱ་བའི་ཕྱིར་ཆུར་ཞུགས་ཤིང་བཀྲུས་པ་ནི་ཉེས་མེད། རྐྱལ་སློབ་པས་ཞེང་ངམ་ཆུར་འབད་ནའོ། །རྩེ་བའི་  
ཕྱིར་ནི་མ་ཡིན་གྱི་བདག་ལ་ཕན་པར་བྱ་བའི་ཕྱིར་ལྐོག་དབེན་པར་རྐྱལ་སློབ་པ་ནི་ཉེས་མེད། བསྒྲང་པའི་ཕྱིར་དྲོན་པོ་ལ་བྲིས་ན་གྲངས་ནའོ། །ཚ་བ་ལ་སོགས་པ་བསྒྲང་བའི་ཕྱིར་ཐུག་པ་ལ་སོགས་པ་ལ་གཟར་བུ་དང་ཁ་གཟར་དང་སྐྱབས་དཀྲུགས་པ་ནི་ཉེས་མེད། གཤེར་བ་ལ་  
དགའ་བའོ། །ཆུའི་ནང་ན་དགའ་ཞིང་བརྩེ་བའི་ལྟུང་བ་རྫོགས་སོ།། །།ལྷན་ཅིག་གི་ལྟུང་བ་ལ་འཆད་དེ། །བུད་མེད་དང་ལྷན་ཅིག་ཏུ་ཁྱིམ་གཅིག་ཏུ་གཉིད་ལོག་པའོ། །བུད་མེད་དང་ལྷན་ཅིག་ཏུ་ཁྱིམ་གཅིག་གི་ནང་དུ་ལྷན་ཅིག་ཉལ་བ་ལས་ལྟུང་བར་འགྱུར་ཏེ་ཡན་ལག་གཅིག་  
ནུབ་མོ་མཐས་སོ། །བུད་མེད་དང་ལྷན་ཅིག་ཉལ་ཏེ་ཞག་གཅིག་གི་སྐྱ་རེངས་བྱུང་ནས་ལྟུང་པར་འགྱུར་ཏེ་ཡན་ལག་གཉིས་དང་ལྡན་ན་ལྟུང་བར་འགྱུར། སྔ་མ་ནི་ཉེས་བྱས་པའོ། །བུད་མེད་དང་དང་པོ་ལ་ཉལ་ནས་སྐྱ་རེངས་མ་བྱུང་གི་བར་དུ་ནི་ཉེས་བྱས། བྱ་གག་མོ་ཙམ་  
  
༄༅། །ཡང་འདི་བྱེད་པ་མཐའོ། །བུད་མེད་མ་ཡིན་པ་གཞན་མོ་དང་ཉལ་ན་བྱ་གག་ཙམ་ཡན་ཆད་དང་ཁྱིམ་གཅིག་ཏུ་ཞག་ལོན་ན་ཉེས་བྱས་སོ། །མོ་དུ་ཡོད་པ་བཞིན་དུ་ཉེས་བྱས་རེ་རེར་འགྱུར་རོ། །བུད་མེད་དང་ལྷན་ཅིག་ཉལ་བའོ། །བུད་མེད་དང་ལྷན་ཅིག་  
ཉལ་བའི་ལྟུང་བ་རྫོགས་སོ།། །།སྡངས་བྱེད་པ་ལ་འཆད་དེ། རྩེད་མོར་བསམ་པ་འདོད་པས་ཀྱང་འཇིགས་སྐྲག་སྡངས་བསྙེན་ཏེ་ཟེར་བ་འཇིགས་པར་བྱེད་པ་ཆེ་གེ་མོ་ཞིག་གོ་ཞེས་དགེ་སློང་ནའོ། །ཆེད་ཀར་བསྡིགས་ཀྱང་རུང་རྩེད་མོར་བསྡིགས་ཀྱང་རུང་འཇིགས་ཤིང་  
བསྡང་བར་བྱ་བའི་ཕྱིར་འདྲེ་ལ་སོགས་པའི་དེ་འདྲ་བ་ཞིག་འོང་ཞེས་བྱས་ཀྱང་རུང་གཟུགས་ཉིད་འདྲེ་འདྲ་བར་བཅོས་ཏེ་བསྡིགས་ཀྱང་རུང་དགེ་སློང་ལ་སྔངས་ཤིང་སྐྲག་པར་བྱས་ན་ལྟུང་བར་འགྱུར་རོ། །གཞན་གྱིས་ཀྱང་ངོ། །དགེ་སློང་དེ་བསྡང་བར་བྱོས་ཤིག་ཅེས་གཞན་ལ་  
བྱེད་དུ་བཅུག་ཀྱང་ལྟུང་བར་འགྱུར། འཇིགས་པ་མ་སྐྱེས་ཀྱང་ངོ། །དགེ་སློང་ལ་འཇིགས་པར་བྱ་བའི་ཕྱིར་བསྡིགས་ནས་འཇིགས་ཤིང་སྔངས་པར་མ་གྱུར་ཀྱང་ལྟུང་ངོ། །རྩ་བ་ནི་ཡིད་ནི་མི་འོང་ནའོ། །ལྟུང་བར་འགྱུར་བ་ནི་འདྲེ་ལ་སོགས་པ་གཟུགས་མི་སྡུག་པ་དང་སྒྲ་  
མི་སྙེན་པ་དང་དྲི་མི་ཞིམ་ཞིང་ཡིད་དུ་མི་འོང་བས་བསྡིགས་ན་ལྟུང་བར་འགྱུར་ཏེ་གང་གང་ཡིན་པ་འོག་ནས་འཆད་དོ། །འདི་ལྟ་སྟེ་ཡི་དགས་དང་ཤ་ཟ་བ་དང་གྲུལ་བུམ་དང་ལུས་སྲུལ་པོའོ་ཞེས་སྨྲས་པ་དང་ནག་པོའི་ནག་པོ་སོལ་བའི་ཁ་དོག་དུམ་པ་ཚིག་པ་ལྟ་བུར་ནའོ། །ཡིད་དུ་མི་  
འོང་པ་ནི་འདི་རྣམས་ཡིན་ཏེ་འདི་རྣམས་གང་ཡང་རུང་བའི་གཟུགས་ཤིག་ཡོད་དེ་འོང་ངོ་ཞེས་སྨྲས་ནའང་ལྟུང་བར་འགྱུར་རོ། །སེང་གེ་དང་སྟག་དང་གཟིག་དང་ཀོ་ཀ་དང་སྤྱང་ཀི་དང་བྷྱ་སྟོ་རི་གའི་སྒྲ་དག་གིས་སོ། །མིང་གིས་སྨོས་པ་འདི་རྣམས་ལྟ་བུ་ཞིག་འོང་ངོ་ཞེས་  
བྱས་ཀྱང་རུང་རྣམས་ཀྱི་སྒྲ་ཕྱུང་སྟེ་པ་སྡིགས་ཀྱང་རུང་ལྟུང་བར་འགྱུར་རོ། །བཤང་གཅི་དང་ཐུག་པོའི་སྤུའི་དྲིས་སོ། །མིང་གིས་སྨོས་པ་འདི་རྣམས་ཀྱི་དྲི་འདི་འདྲ་བ་ཞིག་ཡོད་དེ་འོང་ངོ་ཞེས་བསྡིགས་ནའང་ལྟུང་བར་འགྱུར་རོ། །ར་གོང་དང་རེ་ལྡེ་དང་ར་ཕྱར་གྱིས་རེག་པ་  
  
།མིང་གིས་སྨོས་པ་འདི་རྣམས་དང་འདྲ་བར་རྩུབ་མོ་ཞིག་འང་ངོ་ཞེས་བསྡིགས་ཀྱང་ལྟུང་བའོ། །ཡིད་དུ་འོང་བ་ནི་ཉེས་བྱས་པའོ། །ལྷ་ལ་སོགས་པའི་གཟུགས་དང་སྒྲ་སྙན་པ་ཡིད་དུ་འོང་བས་བསྡིགས་པ་ནི་ཉེས་བྱས་ཏེ་འོག་ནས་འཆད། འདི་ལྟ་སྟེ་ལྷ་དང་ཀླུ་དང་  
གནོད་སྦྱིན་དང་མི་འམ་ཅི་དང་ལྟོ་འཕྱེ་ཆེན་པོ་སྨོས་ནའོ། །ཡིད་དུ་འོང་བ་ནི་འདི་རྣམས་ཀྱི་གཟུགས་འདྲ་བ་ཞིག་འང་ངོ་ཞེས་སྨྲས་ཀྱང་རུང་འདི་རྣམས་ཀྱི་གཟུགས་འདྲ་བར་བཅོས་ཏེ་སྨྲས་ཀྱང་རུང་ཉེས་བྱས། ནོར་བདག་ཚོང་དཔོན་དང་དེད་དཔོན་ལ་སོགས་པའི་གཟུགས་སོ། །  
ཚང་དཔོན་དང་ནོར་བདག་ཕྱུག་པོ་ལྟ་བུའི་མི་ཞིག་ཁྱོད་ལ་གནོད་པ་བྱེད་པར་འོང་ངོ་ཞེས་བསྡིགས་ན་ཉེས་བྱས། རོལ་མོ་བྷ་ན་ལ་སོགས་པའི་སྒྲ་དག་གིས་སོ། །མིང་གིས་སྨོས་པ་འདི་རྣམས་ཀྱི་སྒྲ་ཟེར་བ་ཞིག་འོང་ངོ་ཞེས་སྨྲས་ཀྱང་རུང་འདི་ཉིད་ཀྱི་སྒྲ་སྐད་དུ་བྱས་ཏེ་བསྡིགས་ཀྱང་  
རུང་ཉེས་བྱས། སྤོས་ཨ་ཀ་རུ་དང་ཙན་དན་དང་གུར་གུམ་དང་ཏ་མ་ལའི་ལོ་མའི་བསུང་དག་གིས་སོ། །མིང་གིས་སྨོས་པ་འདི་རྣམས་ཀྱི་དྲི་འདྲ་བ་ཞིག་འོང་ངོ་ཞེས་བྱས་ཀྱང་རུང་འདི་ཉིད་ཀྱི་དྲིས་བསྡིགས་ཀྱང་རུང་ཉེས་བྱས། དར་དང་སྣམ་བུ་དང་པགས་པ་དང་གོས་ཨབ་ཤུག་  
ཀ་དང་དུ་གུ་ལ་དང་ཀོ་དུ་འབའ་ཀ་རྣམས་དག་གིས་སོ། །མིང་གིས་སྨོས་པ་འདི་རྣམས་ལྟར་འཇམ་པ་ཞིག་འོང་ངོ་ཞེས་བྱས་ཀྱང་རུང་འཇམ་པོ་འདི་རྣམས་ཀྱིས་རེག་པར་བྱ་སྟེ་བསྡིགས་ཀྱང་རུང་ཉེས་བྱས། མ་གཏོགས་པ་ནི་སྐྱོ་བའི་ཕྱིར་བའོ། །མི་སྡུག་ཅིང་འཇིགས་པར་སྨྲས་ཀྱང་  
ལྟུང་བར་མི་འགྱུར་བ་ནི་ཆགས་པ་དང་དབྲལ་ཞིང་འཁོར་བ་ལས་སྐྱོ་བར་བྱ་བའི་ཕྱིར་མི་སྡུག་ཅིང་མི་སྙན་པའི་ཆོས་བཤད་ཀྱང་ཉེས་མེད་དོ། །དེ་བས་ན་སྐྱོ་བའི་ཕྱིར་སེམས་ཅན་དམྱལ་བ་དང་བྱོལ་སོང་དང་ཡི་དགས་དང་མིའི་གཏམ་ལ་སོགས་པ་ནི་ལྟུང་བ་མེད་དོ། །སྐྱོ་ཞིང་ཆགས་  
པ་དང་བྲལ་བའི་ཕྱིར་ལམ་རྒྱུད་ལྔའི་སེམས་ཅན་ན་རག་ལ་སོགས་པ་སྡུག་བསྔལ་བའོ། །འཇིགས་པའོ་གནོད་པའོ། །མི་གཙང་ངོ་ཞེས་བྱ་བ་ལ་སོགས་པའི་ཆོས་བཤད་ཅིང་སྨྲས་པ་ནི་ཉེས་མེད་དོ། །སྡངས་བྱེད་དོ། །སྔགས་པར་བྱེད་པའི་ལྟུང་བ་རྫོགས་སོ།། །།སྦེད་  
  
༄༅། །པའི་ལྟུང་བ་ལ་འཆད་དེ། འདིའི་རབ་ཏུ་འབྱུང་བའི་ཡོད་པ་ལྷུང་བཟེད་དང་གོས་དང་སྣོད་དང་ཕོར་བུ་དང་ལུས་བཅིང་ལ་སོགས་པ་དགེ་སྦྱོང་གི་འཚོ་བའི་ཡོ་བྱད་སྦས་པའོ། །སངས་རྒྱས་ཀྱི་ཆོས་ལ་རབ་ཏུ་བྱུང་བ་དགེ་སློང་ཕོ་མོ་དང་དགེ་སྦྱོང་ཕོ་མོ་དང་དགེ་སློང་  
ཕ་མ་གང་ཡང་རུང་བ་སྟེ་དེའི་ཡོ་བྱད་མིང་གིས་སྨོས་པ་འདི་རྣམས་ལས་སྦས་ན་ལྟུང་བའོ། །མིང་གིས་སྨོས་པ་འདི་རྣམས་ལ་མ་གཏོགས་ཤིང་དགེ་སློང་གིས་གོས་སུ་བརྟགས་ཤིང་སྔགས་ཆགས་པའི་རྫས་ཤིག་ལས་སྦས་ནའང་ལྟུང་བ། དགེ་སློང་གིས་གྱོས་མ་བརྟགས་པ་  
ཞིག་སྦས་ན་ཉེས་བྱས། སྦེད་དུ་བཅུག་པ་ཡང་ངོ་དགེ་སློང་དང་དགེ་སྦྱོང་གིས་རྫས་ལ་གཞན་ཞིག་ལ་སྦེད་དུ་བཅུག་ནའང་ལྟུང་བར་འགྱུར་རོ། །མ་གཏོགས་པ་ནི་ཕན་པར་འདོད་པའི་ཕྱིར་རོ། །ཕན་པར་བྱ་བའི་ཕྱིར་ཡོ་བྱད་ལ་གཡེལ་ཞིང་ལེ་ལོ་བྱེད་པ་ལ་ཕྱིས་ལེ་ལོ་མི་བྱེད་པའི་  
ཕྱིར་སྐད་ཅིག་སྦས་ཏེ་བསྡིགས་པ་དང་མི་དགེ་བའི་གྲོགས་པོའི་གན་དུ་འགྲོ་བའམ་ཉོན་མོངས་པར་འགྱུར་བ་གནས་སུ་འགྲོ་བ་ལ་མི་བཏང་བའི་ཕྱིར་རྫས་གཏར་བཟུང་བ་ནི་ཉེས་མེད་དོ། །སྦེད་པའོ། །སྦེད་པའི་ལྟུང་བ་རྫོགས་སོ།། །།མ་ཕྱུང་བའི་ལྟུང་བ་ལ་འཆད་དེ། དགེ་  
སློང་གིས་གོས་ཐལ་བྱུང་བྱིན་པ་ལས་གནང་བ་མེད་པར་ཀུན་སྤྱོད་པའོ། །བདག་གིས་དགེ་སློང་གྲོགས་ལ་གོས་གཏན་བྱིན་པ་ལས་སླར་བརྙ་ཞེས་ཀྱང་མ་བྱས་ཁོ་ཅི་བདེར་སྤྱོད་ཅེས་ཀྱང་མི་ཟེར་བར་ཐུག་ཐུབ་ཏུ་གྱོན་ན་ལྟུང་བར་འགྱུར། དེ་སྟེ་དེའི་གཞིས་དེ་དགའ་བར་འགྱུར་ན་མ་  
ཡིན་ནོ། །བདག་གིས་གོས་སྦྱིན་པའི་དགེ་སློང་དེ་དང་བདག་གཉིས་སུ་ངོ་མཚར་དུ་སྒོར་མཛའ་སྟེ་ཁོའི་གོས་ལ་སོགས་པ་བདག་གིས་ཐུག་ཐུབ་ཏུ་གྱོན་ཅིང་སྤྱད་ན་ཁོ་དགའ་བར་འགྱུར་བ་ནི་སྤྱད་ཀྱང་ཉེས་མེད་དོ། །བྱིན་ཏེ་འཚོ་བའི། །བྱིན་ཏེ་འཚོ་བའི་ལྟུང་བ་རྫོགས་སོ།། །།  
སྐུར་བའི་ལྟུང་བ་ལ་འཆད་དེ། གཞིག་པར་འདོད་པ་སྟེ་དགེ་སློང་ནའོ། །བདག་གིས་དགེ་སློང་གྲོགས་ཤིག་ལ་ཚངས་པར་སྤྱོད་པའི་བར་ཆད་དང་སྨད་ཅིང་གཏམ་ངན་པར་བྱ་བའི་ཕྱིར་བརྫུན་གྱིས་སྐུར་ན་ལྟུང་བར་འགྱུར་ཏེ་དགེ་སྦྱོང་དང་ཁྱིམ་པ་ནི་མི་བྱའི་དགེ་སློང་  
  
།འདུ་ཤེས་སྦས་པ་དགེ་འདུན་གྱི་ལྷག་མའི་ལྟུང་བའོ། །བདག་གིས་བདེན་པའི་ཚིག་སྦས་ཏེ་བརྫུན་ལ་གནས་ནས་དགེ་སློང་གྲོགས་ལ་དགེ་འདུན་གྱི་ལྷག་མར་སྐུར་ན་ལྟུང་བར་འགྱུར། བསྒོའོ། །སྐུར་པ་ནི་བདག་གིས་  
དགེ་སློང་གཞན་ལ་སྨྲས་པ་ལས་ལྟུང་བར་འགྱུར་རོ། །བགས་ཀྱིས་ཀྱང་དགེ་སློང་འདྲ་བ་བྱ་མ་ལ་པུ་ཏྲ་ལ་ཨུཏྤ་ལ་བར་གནས་ཕྱག་འཚལ་བའི་ཚེ་གོས་ཀྱི་མཐའ་མས་དགེ་སློང་གི་མགོ་ལ་རེག་པ་དང་མི་དྲ་བུ་མི་ཀས་ལྷག་མའི་ཆོས་སྐུར་ཏེ་དེ་འདྲ་བའི་བགས་ལས་ལྷག་པར་སྐུར་ན་ལྟུང་  
བར་འགྱུར་རོ། །སྐུར་པའི་ལྟུང་བའོ། །སྐུར་བའི་ལྟུང་བ་རྫོགས་སོ།། །།སྐྱེས་པ་མེད་པར་ལམ་དུ་འགྲོ་བའི་ལྟུང་བ་ལ་འཆད་དེ། འདོད་པས་ལམ་དུ་ཞུགས་པའོ། །བུད་མེད་དང་ལམ་དུ་འགྲོགས་པ་ནི་འཇིགས་པའི་རྐྱེན་ཡོད་དེ་འཕྲལ་ལ་ལམ་དུ་ཕྲད་དེ་འགྲོགས་པ་ནི་མ་  
གཏོགས་ཏེ་འགྲོགས་འདོད་པའི་ཕྱིར་བུད་མེད་དང་དུས་བྱས་ཏེ་ལམ་དུ་འགྲོགས་པ་ནི་ལྟུང་བའོ། །རྒྱང་གྲགས་སོ་སོར་རོ། །བུད་མེད་དང་འགྲོགས་པ་ནི་རྒྱང་གྲགས་རེ་རེ་ཞིང་ལྟུང་བར་འགྱུར་རོ། །རེག་པའི་སྐྱེས་པ་མེད་པར་བུད་མེད་དང་འགྲོགས་པ་ལས་ལྟུང་ངོ། །དེ་སོ་སོར་  
ཕྱེད་ཅིང་ཡང་ཉེས་བྱས་སོ། །རྒྱང་གྲགས་ཕྱེད་ཅིང་ཉེས་བྱས་རེ་རེར་འགྱུར་རོ། །མ་གཏོགས་པ་ནི་བསེལ་བྱེད་པའོ། །བུད་མེད་དང་འགྲོགས་ཀྱང་ཉེས་པར་མི་འགྱུར་བ་ནི་འཇིགས་པའི་བསེལ་དུ་སྐྱེས་པ་མེད་དེ་བུད་མེད་འོངས་ནས་ངས་བསེལ་ནུས་ཞེས་ཟེར་བ་དང་དེང་ཡོད་དང་  
རྐུན་པོས་ཡུལ་མི་ངོ་ཤེས་པའི་ཕྱིར་རྐུན་པོ་མི་འོང་གིས་བསེལ་བྱའོ་ཞེས་ཟེར་བ་དང་འགྲོགས་པ་ནི་ཉེས་མེད། དེས་ལམ་སྟོར་བ་ལམ་དུ་ཞུགས་པའི་ཕྱིར་ན་ཡང་ངོ། །དགེ་སློང་ལམ་སྟོར་རམ་ལམ་མི་ཤེས་པ་ལ་བུད་མེད་ཀྱིས་ལམ་མཁན་བྱས་ཏེ་འགྲོགས་པ་ནི་ཉེས་མེད་དོ། །  
བུད་མེད་འཇིགས་པའི་རྐྱེན་དང་བུད་མེད་ལམ་མི་ཤེས་པ་ལ་ནི་དགེ་སློང་གིས་བསེལ་དང་ལམ་སྟོན་པར་འགྲོགས་སུ་མི་གནང་ངོ། །འགྲོ་མི་ནུས་པ་ཡང་ངོ། །དགེ་སློང་ནད་ཀྱིས་བཏབ་པ་མ་ཆད་དེ་འགྲོ་མི་ཕོད་པ་ལ་བུད་མེད་ཀྱིས་གྲོགས་བྱས་ཏེ་རྫས་དག་ཁྱེར་ནས་ལམ་དུ་འགྲོགས་པ་ནི་  
  
༄༅། །ཉེས་མེད་བུད་མེད་དང་ལྷན་ཅིག་འགྲོགས་པའོ། །རིག་པའི་སྐྱེས་པ་མེད་པར་བུད་མེད་དང་ལམ་དུ་ལྷན་ཅིག་འགྲོགས་པའི་ལྟུང་བ་རྫོགས་སོ།། །།བཅུ་སྟེ་གཅིག་འདས། རྐུན་འགྲོགས་ཀྱི་ལྟུང་བ་འཆད་དེ། གྲོང་འཇོམས་པའི་རྐུན་པོ་དང་ཤོ་གམ་  
འཇོམས་པའི་རྐུན་པོ་དག་གོ། །གྲོང་འཇོམས་ཤིང་ཆོམ་པོ་བྱེད་པའི་རྐུན་པོ་དང་ཤོག་གམ་པ་ནོར་ཅི་དབང་བ་མི་སྦྱིན་པའི་ཕྱིར་ཤོ་གམ་དྲལ་བ་དང་ཤོ་གམ་རྐུ་བའི་ཚོང་པ་དང་འགྲོགས་ན་ལྟུང་བར་འགྱུར། བྱ་མ་རྟ་དང་རྐུན་པོས་རབ་ཏུ་བྱུང་བ་དང་ན་ཉེས་པའོ། །བྱ་མ་རྟ་དང་  
མཁན་པོ་དང་ཨཱ་ཙཱརྱ་མེད་པར་རབ་ཏུ་བྱུང་བ་དང་འགྲོགས་པ་ནི་རྒྱང་གྲགས་རེ་རེ་ཞིང་ཉེས་བྱས་རེ་རེར་འགྱུར་རོ། །རྐུན་པོ་དང་ལྷན་ཅིག་འགྲོགས་པའོ། །གྲོགས་པོ་རྐུན་མ་དང་ལྷན་ཅིག་འགྲོགས་པའི་ལྟུང་བ་རྫོགས་སོ།། །།ལོ་ཉི་ཤུ་མ་ལོན་པའི་ལྟུང་བ་ལ་འཆད་དེ་  
བཧྲིད། ལོ་ཉི་ཤུར་མ་ལོན་པར་ཤེས་བཞིན་དུ་རྫོགས་པར་བྱས་པ་ལས་ལྟུང་བར་འགྱུར། ལོ་ཉི་ཤུར་མ་ལོན་པ་བསྙེན་པར་རྫོགས་པའོ། །དགེ་སྦྱོང་ལོ་ཉི་ཤུར་མ་ལོན་པར་ཤེས་བཞིན་དུ་ཁྲིམས་རྫོགས་པར་འགྱུར་ན་ལྟུང་བར་འགྱུར་རོ། །མཁན་པོས་བསྙེན་པར་  
རྫོགས་པའོ། །ལོ་ཉི་ཤུ་མ་ལོན་པར་ཁྲིམས་རྫོགས་པར་བྱས་པ་ནི་མཁན་པོ་གང་ཡིན་པ་ལྟུང་བར་འགྱུར་རོ། །དེས་དེ་ལ་ཚང་ངམ་ཞེས་མི་འདྲི་བར་མི་བྱ། ཁྲིམས་རྫོགས་པར་བྱེད་པའི་དགེ་སློང་དེ་ལ་མཁན་པོ་གང་ཡིན་པས་ལོ་ཉི་ཤུ་ཚང་ངམ་ཞེས་འདྲིའོ། །ལོའང་མ་  
ཚང་ལ་མ་དྲིས་ན་མ་དྲིས་པའི་ཉེས་བྱས་དང། ལོ་མ་ཚང་པའི་ལྟུང་བ་དང་གཉིས་ཡོད་དོ། །གཞན་གྱིས་མ་ཡིན། རབ་ཏུ་རྫོགས་པར་འདོད་པ་ལ་དགེ་འདུན་གྱིས་ཀྱང་ལོ་ཚང་ངམ་ཞེས་འདྲིའོ། །ལོ་མ་ཚང་བ་ཞིག་མ་དྲིས་པ་རྫོགས་པར་བྱས་ན་མ་དྲིས་པའི་ཉེས་བྱས་  
རེ་རེ་དང་ལོ་མ་ཚང་པའི་ཉེས་བྱས་རེ་རེ་ཡོད་དོ། །བརྟགས་པ་མི་ཤེས་པ་བསྙེན་པར་རྫོགས་པར་མི་བྱ། བསྙེན་པར་རྫོགས་པར་འདོད་པ་དེ་ཁོ་བདག་གིས་ཀྱང་ལོ་གྲངས་མི་ཤེས་ལ་དགེ་འདུན་གྱིས་ཀྱང་མི་ཤེས་ན་བསྙེན་པར་རྫོགས་པར་མི་བྱ། ཐམས་ཅད་ཉི་ཤུར་ཚང་ན་  
  
།ཁྲིམས་རྫོགས་པར་འདོད་པ་དེ་ལོ་ཉི་ཤུར་ནི་ཚང་གི་ཁོ་བདག་དང་མཁན་པོ་དང་དགེ་འདུན་གྱིས་ལོ་མ་ཚང་བར་ཤེས་ཏེ་ཁྲིམས་རྫོགས་པ་ནི་འདུ་ཤེས་མི་བཙན་གྱི་ཁྲིམས་འཚགས་སོ། །གཞན་དུ་ལོ་ཚང་བར་འདུ་ཤེས་ན་ཡང་ངོ། །ཁྲིམས་  
རྫོགས་པར་འདོད་པ་ན་དེ་ནི་ལོ་མ་ཚང་གི་ཁོ་བདག་དང་དགེ་དུན་གྱིས་ལོ་ཚང་བར་བསམས་ཤིང་ཁྲིམས་ཕོག་པ་ཡང་ཁྲིམས་འཆགས་ཤིང་འདུ་ཤེས་ཅན་ནོ། །མི་ཤེས་སམ་མི་དྲན་ནམ་ཡིད་གཉིས་ན་ཡང་ངོ། །ལོ་ཚང་ངམ་མ་ཚང་མི་ཤེས་སམ་མི་དྲན་ནམ་ཐེ་ཚོམ་ཟ་བཞིན་  
དུ་ཁྲིམས་ཕོགས་པ་ཡང་ལོ་མ་ཚང་ཡང་ཁྲིམས་འཆགས་སོ། །ཤེས་ན་དེ་ཞིག་གོ། །སཱུ་ཏྲ་ལྟག་མ་གཉིས་ལྟར་ལོ་མ་ཚང་ལ་ཚང་བར་བསམས་པ་དང་ལོ་མ་ཚང་ལ་མི་ཤེས་སམ་ཡིད་གཉིས་སུ་ཁྲིམས་ཕོག་མ་ཕྱིས་ལོ་གྲངས་མ་ཚང་བར་ཤེས་ན་ཁྲིམས་མི་འཆགས་ཏེ་མེད་  
པར་སོང་ངོ། །དེ་སྟེ་འདི་ལྟར་ཚང་བ་ཐོབ་པ་མ་ཡིན་ནོ། །སཱུ་ཏྲ་ལྟག་མ་ལྟར་ལོ་མ་ཚང་པར་ནམ་ཤེས་ཤིང་ཚོར་བའི་ཚེ་ལོ་ཚང་ན་ཁྲིམས་རྫོགས་པའི་ཚེ་ལོ་མ་ཚང་ན་ཡང་ཁྲིམས་མེད་པར་མི་འགྱུར་ཏེ་འཆགས་སོ། །ལྷག་པ་དང་མངལ་གྱི་ཟླ་བ་དང་བཅས་པར་རོ། །ཁྲིམས་རྫོགས་པ་ལས་  
ཕྱིས་ལོ་མ་ཚང་བར་ཚོར་ན་ཁྲིམས་འཆགས་ཤིང་ལོ་ཚང་བྱ་བའི་ཐབས་འདི་ཡོད་དེ། ཐོག་མ་མངལ་ན་འདུག་པའི་ཟླ་བས་ཀྱང་བསྣན་སྐར་མཁན་གྱིས་ཆོས་སུ་ལོ་ཕྱེད་དང་གསུམ་ཞིང་ཟླ་བ་གཅིག་གི་ཁོང་ནས་ལྷག་པར་འབྱིན་ཅིང་བརྩིས་དེས་ཀྱང་བསྣན་ལ་ནམ་ཚོར་བའི་ཚེར་ཚང་  
ན་འཆགས། ཐོག་མ་ཁྲིམས་འབོགས་པའི་ཚེ་ནི་ཉི་ཤུར་མ་ཚང་བར་ཤེས་ན་མངལ་གྱི་ཟླ་བ་བསྣན་ཀྱང་ཁྲིམས་མི་འཆགས་སོ། །མ་ཚང་བ་བསྙེན་པར་རྫོགས་པའིོ། །དགེ་སྦྱོང་ལོ་ཉི་ཤུར་མ་ཚང་བ་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།ས་རྐོ་བའི་  
ལྟུང་བ་ལ་འཆད་དེ། བརྐོས་སམ་རྐོར་བཅུག་ནའོ། །བདག་གིས་བརྐོས་ཀྱང་རུང་གཞན་གྱིས་རྐོར་བཅུག་ཀྱང་རུང་ལྟུང་བར་འགྱུར་རོ། །སའི་སའོ། །བྱེ་མ་དང་གསེག་མ་མ་ཡིན་པ་ས་བཟང་པོ་འཐས་པ་ལས་བརྐོས་ན་ལྟུང་བར་འགྱུར། མ་གཏོགས་པ་ནི་སོར་བཞི་ཙམ་གྱི་ཕུར་  
  
༄༅། །བུས་བརྐོས་པ་སྟེ་ལས་སར་པ་པས་སྐར་མའི་ཆོ་ག་ལ་བརྟག་པར་བྱེད་པར་མེད་ནའོ། །ལྟུང་བར་མི་འགྱུར་བ་ནི་གཙུག་ལག་ཁང་རྩིག་པའི་ལས་མི་ལ་སོགས་པ་མ་ཚོགས་ལ་སྐར་མ་བཟང་པོའི་ཉི་མ་ལ་བབ་སྟེ་གཙུག་ལག་ཁང་གི་མཁར་ལེན་གྱི་མགོ་  
ཉི་མ་དེ་ལ་གཟུགས་དགོས་ཏེ་མི་གཞན་མེད་ན། སའི་རྔམས་སོར་བཞི་ཙམ་ཡན་ཆད་མཁར་ལེན་གྱི་རྨང་གཟུགས་པའི་མཚན་མར་དགེ་སློང་གིས་ཕུར་བུ་བཏབ་ཀྱང་ཉེས་མེད་དེ། བརྐོས་ཀྱང་ཉེས་མེད་དོ། །དེ་སྟེ་ས་རིགས་མ་ན་རྩ་བའོ། །ཐོག་མ་ནས་མ་བརྐོས་པར་འདུག་  
པའམ་བརྐོས་པ་ལས་སླར་འཐས་པ་ཞིག་ལས་བརྐོས་ན་ལྟུང་བ། དེ་སྟེ་མ་ཡིན་ན་ཉེས་བྱས་པའོ། །ས་བརྐོས་ཤིང་ཀློངས་པ་ལྷར་མ་འཐས་པ་ལས་བརྐོས་པ་ནི་ཉེས་བྱས་སོ། །ཟླ་བ་གསུམ་སྤུངས་ཏེ་གནས་ན་སྔ་མའོ། །བརྐོས་ཤིང་ཀློངས་པ་ལས་ཟླ་བ་གསུམ་ལོན་པ་ནི་  
བརྐོས་ན་ས་རིགས་མ་ལས་བརྐོས་པ་དང་འདྲ་སྟེ་ལྟུང་ངོ། །དེས་དེ་མི་འཆད་པར་ཆར་བབ་ནའོ། །མདོ་ལྟག་མ་ཟླ་བ་གསུམ་ལོན་པ་ནི་རྟག་ཏུ་ཆར་རྒྱུན་མི་འཆད་པར་བབ་ནས་རིགས་མར་གྱུར་ཏེ་བརྐོས་ན་ལྟུང་ངོ། །གཞན་དུ་ན་དྲུག་གིས་སོ། །ས་བརྐོས་ཤིང་ཀློངས་པ་ཆར་པ་  
ལྟག་ཏུ་མ་བབ་པ་ཞིག་ན་ཟླ་བ་དྲུག་ལོན་ན་རིགས་མར་འགྱུར་ཏེ་བརྐོས་ན་ལྟུང། རྩིག་པ་ནི་ས་མ་ཡིན་པ་རིགས་མ་ཡིན་ནོ། །རྩིག་པ་ཞིག་བརྐོས་ཤིང་དྲལ་ནའང་ལྟུང་བར་འགྱུར་འདུས་པའི་མཚན་མ་མང་པ་བཙན་ནོ། །ས་བྱེ་མའང་བཟང་པོ་འདྲེས་པ་གང་མང་བ་བཙན་ནོ། །  
དེ་བས་ན་ཐམས་ཅད་རྫས་ཉུང་དུ་དང་ལྷན་ཅིག་པའོ། །སཱུ་ཏྲ་ལྟག་མ་ལྟར་ས་བཟང་ངན་གང་མང་བ་བཙན་པས་བཟང་པོ་མང་བ་ལས་བརྐོས་ན་ལྟུང་བ། ངན་པ་བྱེ་མ་མང་བ་ལས་བརྐོས་ན་ཉེས་བྱས། ཚིག་པ་ནི་མ་རུང་པའོ། །ས་ཚིག་པ་ནི་མ་རུང་བ་སྟེ་ས་ངན་པའི་ནང་དུ་བརྩི་  
སྟེ་བཟང་པོར་མི་བརྩིའོ། །མ་རུང་བ་ནི་ཕྱེད་དོ། །ས་ཚིག་པ་ངན་པ་ལ་བརྐོས་པ་ནི་ཉེས་བྱས། འཕགས་པས་ཞག་དང་རྩིག་པའི་སྐྱང་ནུལ་དང་གད་པ་ཡང་ངོ། །ས་སྐྲངས་པ་ལྟ་བུར་འཕགས་པ་ལས་བཀོགས་པ་དང་ས་ཞག་འཕགས་པ་ལས་བཀོགས་པ་དང་སྐྱང་ནུལ་དང་གད་པ་  
  
ས་མ་རྡོ་དང་བྱེ་མ་ལ་སོགས་པ་མང་ན་ཡང་ངོ། །ས་མ་རྡོ་དང་བྱེ་མ་དང་ས་བཟང་པོ་དང་འདྲེས་པ་ལ་ས་མ་རྡོ་དང་བྱེ་མ་མང་བ་ལ་བརྐོས་ན་ཉེས་བྱས། བྱེད་པ་ཡང་ངོ། །བྱེད་པར་བྱས་ནའང་ཉེས་བྱས་སུ་འགྱུར་བ་  
ཡིན་ཏེ་འོག་ནས་འཆད་པ་ཡིན། ཕུར་པ་འབྱིན་པ་དང་འདྲི་བ་འདྲེན་པ་དང་ལྕི་བས་དང་བཅས་ཏེ་བཀོགས་པ་དང་འདམ་བསྐུལ་པ་དེར་ཆགས་པ་རྫ་མ་ལ་སོགས་པ་དྲངས་པ་དང་བ་ཚ་ཅན་བཞར་བ་དང་དེར་ཀློང་བར་བསམས་ན་ཡང་དེར་རོ། །བྱེད་པ་ནི་འདི་རྣམས་ཏེ་མིང་གིས་  
སྨོས་པ་འདི་རྣམས་ལས་གག་བྱས་ཀྱང་ཉེས་བྱས་སུ་འགྱུར་རོ། །དེ་བས་ན་འགྲོ་བ་དང་རྩི་བ་ལ་སོགས་པར་བསམས་པ་ནི་ལྟུང་བ་མེད་དོ། །ས་མ་རུང་བར་བྱ་བར་བསམས་པར་ཕན་ཚུན་འགྲོ་བའི་ལམ་དུ་སྣད་ཅིང་གོགས་པ་དང་རྩིས་བྱེད་པའི་ཕྱིར་རི་མོར་བྲིས་པ་ནི་ཉེས་མེད་  
དོ༑ །ས་མ་རུང་བར་བྱས་པའོ། །ས་རྐོ་བའི་ལྟུང་བ་རྫོགས་སོ།། །།མགྲོན་གྱི་ལྟུང་བ་ལ་འཆད་དེ། རབ་ཏུ་བསླང་བར་མི་བྱ། བདག་ཁ་ཟས་འདོད་པའི་ཕྱིར་འདི་བསླང་ཞེས་མི་བྱ། བསླངས་ན་ཉེས་བྱས་ཟོས་ན་ལྟུང་བ། རིགས་པ་ནི་དུས་མ་བསྒོ་བ་དེ་མི་འགྱུར་བར་  
ཁས་བླངས་པའི་མཆོད་སྟོན་ལ་གྲོང་དུ་འགྲོ་བའོ། །མཆོད་སྟོན་ལ་སྤྱན་དྲངས་ཏེ་ཤོག་ཤིག་པར་བསྒོ་ནས་སྤྱན་འདྲེན་པ་མེད་པར་སྤྱན་དྲངས་པའི་གནས་སུ་སོང་ཡང་ཉེས་མེད། དུས་འདས་ནས་འདྲེན་བར་བསྐུལ་བའོ། །མཆོད་སྟོན་ལ་སྤྱན་དྲངས་པ་ལས་གདུགས་ཚོད་འདས་  
སུ་ཉེ་ན་མྱུར་དུ་རིམས་ཤིག་ཅེས་བསྒོ་ན་ཡང་ཉེས་མེད་དོ། །འབྲུ་ལ་སོགས་པ་ལ་མི་བརྟེན་ཁྱིམ་པའི་ཁྱིམ་དུ་སྤྱན་དྲངས་པ་ལས་བདག་ཅག་གི་ཕྱིར་སྟན་བཏིང་ཞིང་འདུག་པ་ལ་ཁྱིམ་པ་རྒྱུས་མི་ཤེས་ཏེ་བཞུགས་ཞེས་མི་ཟེར་ཡང་འཁོད་ཀྱང་ཉེས་མེད། སོ་སོར་སྤྱན་དྲངས་པ་ཡང་  
བདག་གིར་བྱ། བདག་འབའ་ཞིག་གུད་དུ་ཟིན་གྱི་ཕྱིར་སྤྱན་དྲངས་ན་སོང་ཡང་ཉེས་མེད་དོ། །དགེ་འདུན་དང་ལྷན་ཅིག་ཏུ་སྤྱན་དྲངས་ན་ཡང་ངོ། །དགེ་འདུན་སྤྱི་སྤྱན་དྲངས་པའི་འོག་ཏུ་བདག་གུད་དུ་ཡང་སྤྱན་དྲངས་པ་ཡང་ཉེས་མེད་དོ། །བདག་ལ་ལན་གཉིས་སྤྱན་དྲངས་པ་ལ་  
  
༄༅། །བྱའོ༑ །དུས་ཐམས་ཅད་དུ་ཡང་ངོ། །ཚེ་གཅིག་ཏུ་བདག་གིས་ཟན་སྦྱར་རོ་ཞེས་ཟེར་ཏེ་སྤྱན་དྲངས་པ་ལ་དེར་སོང་ཞིང་འདུག་ཀྱང་ཉེས་མེད། སྤྱན་དྲངས་པ་ཁྱད་པར་གཞག་པ་མེད་པར་སྤྱན་དྲངས་ཀྱི་འདི་སྲིད་ཅིག་འདུག་ཤིག་ཅེས་ཞག་གྲངས་བཅད་པ་  
མེད་པ་དང། གཞན་དུ་སྤྱན་དྲངས་པ། བདག་འབའ་ཞིག་གུད་དུ་ཟིན་གྱི་ཕྱིར་སྤྱན་དྲངས་པའང་མ་ཡིན་པ་དང། ཡང་ཡང་ངམ་སང་ཡང་འདིར་གསོལ་ཅིག་གནངས་ཀྱང་འདིར་གསོལ་ཅིག་ཅེས་ཟེར་བ་ལའང་བྱ། བདག་གུད་དུ་འགྲོ་བ་ལ་འདིར་འདུག་ཤིག་ཅེས་  
ལན་དུ་མར་ཟློས་ཤིང་ཟེར་བ་དང། ཤིན་ཏུ་ལྷག་པར་སྤྱན་དྲངས་པ་མ་བྱས་པར། ཚེ་གཅིག་ཏུ་ངས་སྤྱན་དྲངས་ཏེ་ཟས་རྟག་པར་སྤྱར་རོ་ཞེས་མ་བྱས་པར་འདུག་པ་དང། ཟླ་བ་བཞི་ཟིན་པ་ལས་ལྷག་པར་འཆང་བ་ཟོས་ནའོ། །མིང་གིས་སྨོས་པ་འདི་རྣམས་གག་ཀྱང་རུང་  
གཅིག་ཀྱང་མི་ཟེར་བར་ཟླ་བ་བཞི་ལས་ལྷག་པར་སྦྱིན་བདག་གི་ཁྱིམ་དུ་འདུག་ཅིང་ཟན་ཟོས་ན་ལྟུང་བའོ། །ཟླ་བ་བཞི་ལས་ལྷག་པར་ན་ཟན་དུ་ཟོས་པ་ལྟུང་བ་རེ་རེ། བསླངས་པ་ནི་ཉེས་བྱས་པའོ། །གཉེན་མ་ཡིན་པའི་ཁྱིམ་པ་ལ་ཟན་བསླངས་ན་སློང་པའི་ཚེ་ཉེས་བྱས་  
ཟོས་ན་ལྟུང་བ་འདྲིམ་ཞིང་བསླངས་ན་ཉེས་བྱས་ཟོས་ན་ལྟུང། ལྟུང་བ་མེད་པ་ནི་ནད་པའིོ། །ནད་པ་ནི་ཁ་ཟས་ཅི་འདོད་པ་བཞིན་དུ་བསླངས་ཏེ་ཟོས་ཀྱང་ཉེས་མེད། གཉེན་ཀྱང་ངོ། །གཉེན་ལ་བསླངས་ཏེ་ཟོས་ཀྱང་ཉེས་མེད། རྣམ་པར་མྱོས་ན་སྔ་མ་དང་སོ་སོར་རོ། །དགེ་  
སློང་ཡོན་བདག་གིས་ཟླ་བ་བཞིར་དུས་བཅད་དེ་བཞག་པ་ལས་ཞག་གྲངས་མ་ཚང་པར་སླར་ཁྲིམས་ཕུལ་བའམ། མྱོས་པ་ལས་སླར་དྲན་ནམ་ཁྲིམས་ནོས་ཏེ་སྦྱིན་བདག་གིས་ཞག་གྲངས་བཅད་པ་ཅི་མ་ཚང་བ་སླར་ཟན་དུ་ཟོས་པ་ལྟུང་བ་རེ་རེར་འགྱུར་རོ། །དེས་སྤྱན་དྲངས་པའི་  
ཉེས་བྱས་པའོ། །སཱུ་ཏྲ་ལྟག་མ་ལྟར་ཞག་གྲངས་བཅད་དེ་སྔར་སྤྱན་དྲངས་པ་ལས་ཞག་མ་ཚང་པར་ཁྲིམས་ཕུལ་ལམ་མྱོས་ཏེ་སོང་བས་ཕྱིས་སྤྱན་དྲངས་པར་ཡོན་བདག་ལ་སློང་དུ་སོང་བའི་ཕྱིར་ལྟུང་བར་འགྱུར་རོ། །སྔོན་ལོགས་སུ་ཡང་གང་གིས་སྤྱན་མ་དྲངས་པས་ཀྱང་  
  
།སྦྱིན་བདག་ན་རེ་རྟག་ཏུ་བཟང་པོ་བཟར་ནི་མེད་ཀྱི་ངེད་ཅི་ཟ་བ་བཞིན་དུ་སྦྱིན་ནོ་ཞེས་ཟེར་ཏེ་གཞག་པ་ལས་འདི་འདོད་དོ་ཞེས་བཟང་པོ་ཞིག་བསླངས་ཏེ་ཟོས་ན་ལྟུང་བའོ། །སྤྱན་དྲངས་པའི་ཕྱིར་རབ་ཏུ་བསྙེན་པའོ། །སྤྱན་མ་དྲངས་པར་ཟླ་བ་བཞི་ལས་ལྷག་པར་འདུག་པའི་  
ལྟུང་བ་རྫོགས་སོ།། །།སློབ་པའི་ལྟུང་བ་ལ་འཆད་དེ། བཧྲིད། དགེ་སློང་མཁས་པས་བསྟན་པར་ཤེས་བཞིན་པ་ལས་ལྟུང་སྟེ་ཡན་ལག་གཅིག་མངོན་པར་ཤེས་ནའོ། །དགེ་སློང་སྟོན་པ་དེ་ཡང་མཁས་ཤིང་ཤེས་པ་ལ་མི་ཤེས་སོ། །སླར་སྨྲས་པ་ལས་ལྟུང་བར་འགྱུར་ཏེ་  
ཡན་ལག་གཅིག་སྟོན་ནའོ། །དགེ་སློང་མཁས་པས་བསྟན་ཅིང་བསླབས་པ་ལ་མི་སློབ་པོ་ཞེས་བྱ་བ་ལས་ལྟུང་སྟེ་ཡན་ལག་གཅིག་བསླབ་པ་ལའོ། །སློབ་པ་འདུལ་བའི་ཚིག་ཡིན་པ་བསྟན་པ་ལས་ལྟུང་སྟེ་ཡན་ལག་གཅིག་སྟེ་ཡན་ལག་འདི་རྣམས་དང་ལྡན་ན་སློབ་པ་ལ་སླར་  
ལོག་པའི་ལྟུང་བའོ། །ཁྱོད་ཀྱིས་འདི་སློབས་ཤིག་ཅེས་བསྟན་པའམ། ཉེ་བར་བསྟན་པ་ན་དགེ་སློང་གིས་མི་སློབ་པོ་ཞེས་མི་ཤེས་པར་བསྒོ་ཞིང་བསྒྲགས་པ་འདིའི་ཕྱིར་ངག་གིས་བརྗོད་ནའོ། །དགེ་སློང་སྡེ་སྣོད་གསུམ་ཤེས་པ་མཁས་པ་ཞིག་གིས་འདུལ་བའི་ཚིག་ལས་  
སློབས་ཤིག་ཅེས་བྱས་ཀྱང་རུང་སོ་སོར་དམིགས་ཀྱིས་ཕྱེ་སྟེ་འདི་སློབས་ཤིག་ཅེས་བསྟན་པ་ལས་ཁྱོད་ཀྱིས་བསྟན་པ་དེར་མི་སློབ་ཀྱི་གཞན་མཁས་པ་ལ་སློབ་པོ་ཞེས་ཟེར་ཞིང་དགེ་སློང་མཁས་པ་དེ་ལ་མི་ཤེས་པར་སྨད་པར་བྱ་བའི་ཕྱིར་ཁྱོད་ལྟ་བུའི་མི་ཤེས་པའི་ཚིག་ང་མི་  
ཉན་ཏོ་ཞེས་ཁས་སྨྲས་ན་ལྟུང་བར་འགྱུར། མདོ་སྡེའི་ན་ཉེས་བྱས་པའོ། །དགེ་སློང་མཁས་པས་མདོ་སྡེ་དང་མ་ལྟ་བུའི་ཚིག་གི་ནང་ན་ཁྲིམས་འདུག་པ་དང་མདོ་སྡེ་དང་མ་ལྟ་བུ་ཉིད་ལ་མི་སློབ་པོ་ཞེས་སླར་བཟློག་པ་ནི་ཉེས་བྱས། བསླབ་པས་སྟོབས་པ་སྤོང་བའོ། །དགེ་  
སློང་གིས་བསྟན་པ་ལ་མི་སློབ་པོ་ཞེས་ཟེར་བའི་ལྟུང་བ་རྫོགས་སོ།། །།འཐབ་བའི་ལྟུང་བ་ལ་འཆད་དེ། དགེ་སློང་གིས་རྩོད་པར་དགེ་སློང་དག་དང་གྲོས་བྱེད་པ་མཉན་པའི་ཕྱིར་ན་སྟེ་མ་གཏོགས་པ་ཞི་བར་འདོད་པས་མཉན་ནའོ། །དགེ་སློང་དག་འཐབ་ཅིང་འཁོད་ཀྱང་རུང་  
  
༄༅། །འཐབ་པར་གྲོས་བྱེད་འཇབ་ཅིང་ཉན་ནས་ཁོང་དེ་སྐད་ཟེར་གྱིས་བདག་ཀྱང་ཐབས་འདི་ལྟར་སྦྱར་ཞིང་བྱའོ་ཞེས་བསམས་ཤིང་ཉན་ན་ལྟུང་བར་འགྱུར་རོ། །ལྟུང་བར་མི་འགྱུར་བ་ནི་འཇབ་ཅིང་མཉན་ན་དཀྲུག་པར་བྱ་བ་དང་ཐབས་ཤོམ་པའི་ཕྱིར་ནི་མ་ཡིན་གྱི་  
འདུམ་ཞིང་རྩོད་པ་ཞི་བར་བྱ་བའི་ཕྱིར་ནི་ཉེས་མེད་དོ། །སྒྲ་ཙམ་ཐོས་པ་ནི་ཉེས་བྱས་པའོ། །འཐབ་རྩོད་ཅིང་འཁོད་པ་ལ་ཚིག་གི་དོན་ནི་མ་ཐོས་ཀྱི་སྒྲ་ཙམ་ཐོས་པ་ཞིག་ཏུ་མཉན་ན་ཉེས་བྱས་སོ། །དོན་ན་རྩ་བའོ། །འཐབ་པའི་ཚིག་གི་དོན་ཐོས་པར་མཉན་ན་ལྟུང་བའོ། །  
དཀྲུག་པའི་ཕྱིར་ཞུགས་ན་ཡང་ངོ། །འཐབ་མོ་བྱེད་པ་ལ་དཀྲུག་པའི་ཕྱིར་ཆེད་ཀར་སོང་སྟེ་མཉན་ཏམ་དཀྲུགས་ན་ལྟུང་བར་འགྱུར། དོན་གྱི་ཕྱིར་གྱི་དབང་གིས་ཐུག་སྟེ། ཚོར་བའི་འོག་ཏུ་རྐང་པ་དང་སེ་གོལ་དང་ལུད་པའི་སྒྲ་ལ་སོགས་པས་ཚོར་བར་མ་བྱས་སམ་རྨོངས་  
པའམ་ཞི་བའི་ཕྱིར་མ་ཡིན་ན་ལྟུང་བའོ། །འཐབ་པ་ལ་ཆེད་ཀར་མཉན་པའི་ཕྱིར་ནི་མ་སོང་གི་དོན་གཞན་ཞིག་གི་ཕྱིར། སོང་སོང་བ་ལས་འཐབ་ཅིང་འཁོད་པ་ཞིག་གི་སྟེང་དུ་བབ་ན་ལུད་པའི་སྒྲའམ་རྐང་པའི་སྒྲ་དང་སེ་གོལ་གྱི་སྒྲ་ལ་སོགས་པ་ཕྱུང་སྟེ་ཚོར་བར་མ་བྱས་ཤིང་  
མཉན་ན་ལྟུང་བའོ། །སྨྱོས་སམ་མྱ་མྱོར་ཁྱེར་ཏེ་མི་དྲན་ཏེ་འཐབ་མོ་སྐྲོད་དུ་འོངས་པ་དང་འཐབ་མོ་ཞི་བར་བྱ་བའི་ཕྱིར་འཐབ་པའི་སྟེང་དུ་འོངས་པ་ནི་ཉེས་མེད་དེ་མ་གཏོགས་སོ། །འཐབ་མོ་མི་གླེང། དགེ་སློང་གིས་འཐབ་མོ་གླེང་བསླངས་ཏེ་འཐབ་ཏུ་མི་གཞུག་འཐབ་ཏུ་  
བཅུག་ན་ཉེས་བྱས། ཉེ་བར་ཡང་མི་མཉན། འཐབ་མོ་བྱེད་པའི་དྲུང་དུ་བསྙེན་ཅིང་གྲོགས་དང་ཤུག་མགོན་མི་བྱ་བྱས་ན་ཉེས་བྱས། འདི་དག་བྱེད་ན་བསྐོར་ཅིང་མི་འདུག་འཐབ་མོ་འགྱེད་པ་ལ་བདག་གན་ན་འདུག་ན་བདག་ལ་སྟོན་ཅིང་རྒོལ་ཕོད་པའི་ཕྱིར་ཆེད་ཀར་  
དྲུང་དུ་འདུག་ན་ཉེས་བྱས། ཞི་བའི་ཕྱིར་ནན་ཏན་དུ་མི་བྱ་བ་མ་ཡིན། དགེ་སློང་འཐབ་པ་ལ་བདག་གིས་བཅུག་ན་གདོན་མི་ཟ་བར་དག་མཉན་ཅིང་ཞི་བར་ནུས་པ་ཙམ་གྱི་ཚོད་ལ་མ་བཅུག་ན་ཉེས་བྱས། བདག་གིས་བཅུག་ཀྱང་མི་ཉན་ཅིང་སླར་བདག་ལ་གཤེ་བ་ཙམ་གྱི་  
  
ཉེ་བར་མཉན་པར་ཆུད་པའོ། །དགེ་སློང་འཐབ་པ་ལ་ཉན་པའི་ལྟུང་བ་རྫོགས་སོ།། །།མི་སྨྲ་བའི་ལྟུང་བ་ལ་འཆད་དེ། ཞུ་བ་ལ་སོགས་པ་ལས་དགེ་འདུན་དང་དགེ་སློང་ལ་མ་བྱས་པར་སོང་ནའོ། །དགེ་འདུན་འདུས་ཏེ་གསོལ་བ་དང་ཞུ་  
བའི་ལས་ཤིག་བྱེད་ན་ཅི་བྱེད་ཀྱང་རུང་སྟེ་དགེ་སློང་ལམ་གྲོགས་ལ་མ་ཞུས་པར་གུད་དུ་སོང་ན་ལྟུང་བར་འགྱུར་རོ། །མཚམས་ལས་འདས་ན་རྩ་བའོ། །དགེ་འདུན་ལས་བྱེད་པའི་སྒྲ་མི་ཐོས་པར་གྱུར་ན་མཚམས་ལས་འདས་པ་སྟེ་ལྟུང་བའོ། །སྔ་མ་ནི་ཉེས་བྱས་པའོ། །འདུས་པ་  
ལས་མ་ཞུས་པར་སོང་སྟེ་སྒྲ་མི་ཐོས་པར་མ་གྱུར་གྱི་བར་དུ་ནི་ཉེས་བྱས་སོ། །དོན་མེད་པ་དང་མི་རིགས་པར་སོང་ནའོ། །འདུས་ཤིང་ལས་བྱེད་པ་ལ་གཞན་དུ་དོན་མེད་པར་འྒྲོའམ་ལྟད་མོ་ལ་སོགས་པ་མི་རིགས་པ་ཞིག་ཏུ་འགྲོ་ན་ཞུས་ཏེ་སོང་ཡང་ཉེས་བྱས་སོ། །ཞུ་བར་བྱས་  
ཀྱང་ངོ། །དགེ་འདུན་འདུས་ནས་ཞུ་བའི་ལས་ནི་བྱས་ཟིན་གྱི་གསོལ་པའི་ལས་མ་བྱས་པའི་བར་དུ་གུད་དུ་སོང་བའི་ཉེས་བྱས། ཆོས་མ་ཡིན་པའི་ལས་དགེ་འདུན་དོན་མེད་ཞིག་བྱེད་པར་འདུས་པའམ། ལོག་པའི་ཆོས་མི་དགེ་བ་ཞིག་བྱེད་པ་ལས་མ་ཞུས་པར་སོང་བ་ནི་ཉེས་བྱས་  
སོ༑ །མཉན་པའི་ཡུལ་ལས་འདའ་བར་མི་འདོད་པ་ནི་ལྟུང་བ་མེད་དོ། །དགེ་འདུན་འདུས་ཏེ་ལས་བྱེད་པ་ལ་མཆིལ་མ་དོར་བའམ་འཆག་པའི་ཕྱིར་ལས་བྱེད་པའི་སྒྲ་ཐོས་པ་ཚུན་ཆད་དུ་ཕན་ཚུན་སོང་བ་ནི་ཉེས་མེད་དོ། །འདུ་བ་ལས་འགལ་བའོ། །དགེ་འདུན་ལས་བྱེད་པར་  
འདུས་པ་ལས་མ་ཞུས་པར་སོང་བའི་ལྟུང་བ་རྫོགས་སོ།། །།མ་གུས་པའི་ལྟུང་བ་ལ་འཆད་དེ། འདུག་སོང་མལ་སྟན་དང་གཙུག་ལག་ཁང་ལོང་སྨྲོས་དེ་དག་བཟློག་པ་ལ་སོགས་པས་བསྙེན་པའི་ཕྱིར་མ་གུས་ཤིང་ཆོས་ཀྱི་ཞུ་བ་སྦྱིན་པ་མེད་པར་འདས་པའོ། །དགེ་འདུན་གྱིས་  
མིང་གིས་སྨོས་པ་འདི་རྣམས་སྐད་དུ་བསྒོ་བ་ལ་སླར་ལོག་པར་བྱེད་པ་དང་མིང་གིས་སྨོས་པ་འདི་རྣམས་ལས་བཟློག་སྟེ་བསྒོ་བ་ལའང་སླར་འདི་ལྟར་བྱེད་པ་དང་འདི་རྣམས་ལ་མ་གཏོགས་པར་གཞན་ཅི་ལའང་རུང་སྟེ་མ་གུས་པའི་ཕྱིར་བསྒོ་བ་བཞིན་དུ་མི་བྱེད་ཅིང་ལོག་པར་བྱས་ན་  
  
༄༅། །ལྟུང་བའོ། །དགེ་སློང་གི་དགེ་འདུན་ན་རྩ་བའོ། །དགེ་སློང་གི་དགེ་འདུན་གྱིས་བསྒོ་སྟེ་མ་གུས་པའི་ཕྱིར་མ་མཉན་ཅིང་ལོག་པར་བྱས་ན་ལྟུང་བར་འགྱུར་རོ། །མཁན་པོ་དང་སློབ་དཔོན་ལ་ནི་ཉེས་བྱས་པའོ། །མཁན་པོ་དང་སློབ་དཔོན་གྱིས་བསྒོ་བ་  
ཞིག་ལ་མ་གུས་པའི་ཕྱིར་ལོག་པར་བྱས་ན་ཉེས་བྱས། ཆོས་མ་ཡིན་པས་གསོལ་བའོ། །དགེ་འདུན་གྱིས་མི་དགེ་བའི་ཆོས་ཤིག་གྱིས་ཤིག་ཅེས་བསྒོ་བ་ལས་མ་བྱས་ནའང་ཉེས་བྱས། མཁན་པོ་དང་སློབ་དཔོན་གྱིས་མི་དགེ་བའི་ཆོས་ཤིག་གྱིས་ཤིག་པར་བསྒོ་སྟེ་མ་མཉན་  
ན་ཉེས་བྱས་ཕྱེད། དེ་བཞིན་དུ་སྨྲ་བས་གནོན་པའོ། །དགེ་འདུན་འདུས་ཏེ་ལས་བྱ་བའི་གྲོས་བྱེད་པ་ལ་མ་གུས་ཤིང་གཏམ་གཞན་ཟེར་ན་ཉེས་བྱས། མཁན་པོ་དང་སློབ་དཔོན་གྱིས་བསྒོ་ཞིང་གཏམ་བྱེད་པ་ལ་གཏམ་གཞན་གློ་བུར་དུ་ཟེར་བའང་ཉེས་བྱས་སོ། །དགེ་འདུན་  
གྱི་སྣ་བོ་དེར་སྤྱོད་པ་ལ་ཡང་ངོ། །དགེ་འདུན་གྱིས་ལས་སུ་བསྐོས་པ་གང་ཟག་བཅུ་གཉིས་ལས་གང་ཡང་རུང་དེས་བསྒོ་བ་ལ་མ་གུས་པའི་ཕྱིར་དེ་བཞིན་དུ་མ་བྱས་སམ་ལོག་པར་བྱས་ནའང་ལྟུང་བ། །གང་ཟག་བཅུ་གཉིས་ཀྱིས་གཞན་ཞིག་ལ་སྤྲིང་བའི་ངག་བཅག་  
ནའང་ལྟུང་ངོ། །དགེ་འདུན་བཞིན་དུ་སངས་རྒྱས་ཀྱང་ངོ། །སངས་རྒྱས་ཀྱིས་བཀའ་སྩལ་པ་ལ་མ་གུས་པའི་ཕྱིར་མ་མཉན་ཏམ་མ་བྱས་ནའང་ལྟུང་བའོ། །སངས་རྒྱས་བཞུགས་པའི་ཚེ་ཞལ་གྱིས་བཀའ་སྩལ་པ་ལ་བྱ། རྒྱལ་པོ་དང་དགྲ་བཅོམ་པ་དང་དགེ་འདུན་གྱི་  
གནས་བརྟན་གྱི་བཀའ་མི་བཅག་རྒྱལ་པོ་དང་དགྲ་བཅོམ་པ་དང་དགེ་འདུན་གྱི་གནས་བརྟན་དང་ཞང་བློན་དབང་ཆེན་པོས་བསྐོ་བའི་ཚིག་ལ་མ་གུས་པའི་བཅག་ནའང་ཉེས་བྱས། མ་གུས་པར་ཆུད་པའོ། །མ་གུས་པའི་ལྟུང་བ་རྫོགས་སོ།། །།ཆང་འཐུང་བའི་ལྟུང་བ་  
ལ་འཆད་དེ། མྱོས་པར་འགྱུར་བའི་ལྟུང་བ་མྱོས་ཤིང་ར་རོ་བར་གྱུར་པ་ཆང་ལ་སོགས་པ་འཐུངས་ན་ལྟུང་བར་འགྱུར་རོ། །འདི་བསྐོལ་ན་འཕོས་སོ། །ཆང་དང་རྒུན་ཆང་བསྐོལ་ཏེ་ར་རོ་བར་ཡང་མི་འགྱུར་ཁ་དོག་ཀྱང་ཆང་མི་འདྲ་དྲི་འང་ཆང་མི་བྲོ་ན་འཐུངས་ཀྱང་ཉེས་མེད་དོ། །སྦང་  
  
།ཆང་གི་སྦང་མ་དང་མེ་ཏོག་ལ་སོགས་པ་ལས་ཆང་དུ་བྱས་པའི་ཚིགས་མ་ཟོས་ན་ལྟུང་བའོ། །ཕབས་ནི་འདུ་བྱེད་དོ། །ཕབས་ཟོས་ན་ཉེས་བྱས་སོ། །མྱོས་པར་བྱེད་པ་ནི་རྩ་བ་དང་སྡོང་པོ་དང་ལོ་མ་དང་མེ་ཏོག་དང་འབྲས་བུ་རྣམས་སོ། །  
མིང་གིས་སྨོས་པ་འདི་རྣམས་ལས་ཆང་དུ་བྱས་ཏེ་འཐུངས་པ་ནི་ལྟུང་བ། འདི་རྣམས་ལས་གག་ཀྱང་རུང་ཆང་དུ་ནི་མ་བྱས་ཀྱི་ཟོས་ན་སྨྱོས་པའམ་མི་དྲན་པར་འགྱུར་བ་ཞིག་ཟོས་ན་ཉེས་བྱས། ཆང་གི་དྲི་དང་རོ་མྱོས་པར་མི་བྱེད་པ་དང་བཏུང་བ་ཡང་ངོ། །ཁུ་བ་མྱོས་པར་མི་འགྱུར་ལ་ཁ་  
དོག་ཀྱང་ཆང་མི་འདྲ་ལ་རོ་ཆང་བྲོ་བ་ཞིག་འཐུངས་ན་ཉེས་བྱས། ཉེས་མེད་པ་ནི་ཁ་དོག་ཙམ་ཆང་འདྲ་བའོ། །མྱོས་པར་ཡང་མི་འགྱུར་ལ་རོ་ཡང་ཆང་མི་བྲོ་ན་ཁ་དོག་ཆང་འདྲ་བ་འཐུངས་ཀྱང་ཉེས་མེད་དོ། །སྦྱོར་བ་བཞིན་དུ་མྱང་བ་དང་ལུས་ལ་ཉུག་པའོ། །ཆང་གིས་ལུས་ལ་  
བྱུགས་པ་དང་ཁར་བླུགས་ཏེ་མྱངས་ནས་ལྟོར་མ་མིང་པར་སླར་བོར་བ་ནི་ཉེས་བྱས། ན་བ་ལ་ནི་ལྟུང་བ་མེད་དོ། །ནད་པ་ལ་ནི་ཕན་པའི་ཕྱིར་ཆང་གིས་ལུས་ལ་བྱུགས་སམ་ཁས་མྱངས་ཏེ་ལྟོར་མ་མིད་པ་ནི་ཉེས་མེད་དོ། །ཆང་འཐུངས་པའོ། །ཆང་འཐུང་བའི་ལྟུང་བ་རྫོགས་  
སོ།། །།དུས་མ་ཡིན་པར་ལྟུང་བ་ལ་འཆད་དེ། བཧྲིད། ཕྱི་དྲོ་དུས་མ་ཡིན་པར་ཤེས་བཞིན་ལས་ལྟུང་བར་འགྱུར་ཏེ་ཡན་ལག་གཅིག་དུས་མ་ཡིན་པ་དུས་མ་ཡིན་པར་ཕྱི་དྲོ་གྲོང་དུ་སོང་བ་ལས་ལྟུང་བར་འགྱུར་ཏེ་ཡན་ལག་གཅིག་དགེ་སློང་ཡོད་པ་ལ་མ་བྱས་ནའོ། །དགེ་  
སློང་ཡོད་པ་ལ་མ་ཞུས་པར་སོང་བ་ལས་ལྟུང་བར་འགྱུར་ཏེ་ཡན་ལག་གཅིག་གཞན། གྲོང་དུ་འཇུག་ནའོ། །དུས་མ་ཡིན་པར་གྲོང་དུ་ཡང་སོང་བ་ལས་ལྟུང་བར་འགྱུར་ཏེ་ཡན་ལག་གཅིག་གྲོང་དུ། དེ་སྟེ་ངེས་པར་དགོས་པར་འགྲོ་ན་མ་ཡིན་ནོ། །ཆོམ་པོའམ་འཇིགས་པའི་  
རྐྱེན་ཅིག་བྱུང་སྟེ་སོང་བ་ནི་ཉེས་པར་མི་འགྱུར་གྱི་འཇིགས་པའི་རྐྱེན་མེད་པར་སོང་པ་ལས་ལྟུང་བར་འགྱུར་ཏེ་ཡན་ལག་གཅིག་གཞན་དུ་འཕོ་ན་ཉེས་བྱས་པའོ། །གྲོང་འདིར་འགྲོའོ་ཞེས་བྱས་པ་ལས་དེ་ཉིད་དུ་སོང་ཡང་རུང་མ་སོང་ཡང་རུང་གྲོང་གཞན་དུ་སོང་ན་ཉེས་བྱས་  
  
༄༅། །དེར་དགེ་སློང་མེད་ན་དགེ་སློང་མའང་དེ་བཞིན་ནོ། །ཕྱི་དྲོ་གྲོང་དུ་འགྲོ་སྟེ་དགེ་སློང་མེད་ན་དགེ་སློང་མ་ལ་དྲིས་ཏེ་སོང་ཡང་ཉེས་མེད་དོ། །དེ་ནའང་དགེ་སྦྱོང་ལའོ། །དྲིར་དགེ་སློང་མ་ཡང་མེད་ན་དགེ་སྦྱང་ལ་དྲིས་ཏེ་སོང་ཡང་ཉེས་མེད་དོ། །དེ་ནའང་དགེ་སློབ་མ་  
ལའོ། །དྲིར་དགེ་སྦྱོང་ཕའང་མེད་ན་དགེ་སློབ་མ་ལ་དྲིས་ཏེ་སོང་ཡང་ཉེས་མེད་དོ། །དེ་ནའང་དགེ་སྦྱོང་མ་ལའོ། །དགེ་སློབ་མ་ལ་དྲིས་ཏེ་སོང་ཡང་ཉེས་མེད་དོ། །དགེ་སྦྱོང་མ་ལ་དྲིས་ཏེ་སོང་ཡང་ཉེས་མེད་དོ། །དགེ་སྦྱོང་མ་ཡང་མེད་དེ་རྐྱེན་ཅིག་བྱུང་ནས་མི་འགྲོར་མི་རུང་ན་མ་དྲིས་  
པར་སོང་ཡང་ཉེས་མེད་དོ། །མི་ཆུད་ན་མེད་པ་བཞིན་ནོ། །བརྡ་མི་ཕྲད་པའམ་སྐད་མི་མཐུན་པ་ལ་དྲིས་པ་ནི་དྲིས་པར་མི་ཆུད་དེ། དགེ་སློང་དང་དགེ་སྦྱོང་མེད་ན་མ་དྲིས་པར་སོང་ཡང་ཉེས་མེད་དོ། །གཞན་ཡོད་ལ་བརྡ་མི་ཕྲད་པ་ལ་དྲིས་པ་ནི་ལྟུང་བར་འགྱུར་རོ། །མཚམས་  
གཞན་ན་འདུག་པ་དང་སྤང་བ་དང་སྐྱབས་གཞན་ན་ཡང་འདྲི་བའི་དགེ་སློང་དང་བར་དུ་ཆོད་པ་དང་ནམ་མཁའ་ལ་འདུག་པ་ལ་དྲིས་པ་དང་ཆད་པས་བཅད་དེ་སྤངས་པ་ལས་དྲིས་པ་དང་དེ་བཏྟ་ལྟ་བུ་ལོག་པ་ལ་ལྟ་བའི་དགེ་སློང་གཞན་ཡོད་ན་དྲིས་པར་མི་ཆུད་དེ་ལྟུང། གཞན་མེད་ན་འདི་  
རྣམས་ལྟ་བུ་ཞིག་ལ་མ་དྲིས་པར་སོང་ཡང་ཉེས་མེད། རྫུ་འཕྲུལ་གྱིས་ན་ལྟུང་བ་མེད་དོ། །དགེ་སློང་རྫུ་འཕྲུལ་ཡོད་པ་ཞིག་ན་རྫུ་འཕྲུལ་བྱས་ཏེ་སོང་བ་ན་ཉེས་མེད་དོ། །དུས་མ་ཡིན་པར་སྤྱོད་པའོ། །དགེ་སློང་དུས་མ་ཡིན་པར་གྲོང་དུ་སོང་པའི་ལྟུང་བ་རྫོགས་སོ། །བཅུ་སྡེ་  
གཅིག་རྫོགས་སོ།། །།ཟས་སྦྱར་གྱི་ལྟུང་བ་ལ་འཆད་དེ། དུས་མ་ཡིན་པར་བཞི་ལ་སོགས་པའི་རིགས་སུ་འགྲོ་བའོ། །ཕྱི་དྲོ་བཟར་རུང་བའི་ཁས་གཅིག་ལ་ཡོན་བདག་གིས་སྤྱན་དྲངས་པ་ལས་ང་མ་འོངས་ཀྱི་བར་དུ་མ་བྲིམ་པར་སྡོད་ཅིག་ཅེས་བྱས་ནས་བདག་གུད་དུ་སོང་ན་གྲོང་  
གསུམ་གྱི་བར་དུ་སོང་བ་ནི་ཉེས་མེད་གྲོང་བཞི་ལས་ལྷག་པར་སོང་བ་ནི་ལྟུང་བ་སྟེ། གྲོང་རེ་རེ་ལྟུང་བ་རེ་རེའོ། །སྔ་དྲོ་ཟན་ལ་སྤྱན་དྲངས་པ་ལས་སོང་བ་ནི་གྲོང་གསུམ་འདས་ན་ལྟུང་བར་འགྱུར་ཏེ་ཡན་ལག་གཅིག་དེའི་ངོར་དགེ་འདུན་སྤྱན་དྲངས་པ་ལས་ཁོ་བོ་མ་འོངས་པའི་  
  
།ཡོན་བདག་གིས་དགེ་སློང་གཅིག་གི་ཕྱིར་དགེ་འདུན་ཀུན་སྤྱན་དྲངས་པ་ལས་དགེ་སློང་དེ་གུད་དུ་འགྲོ་ན་ཡོན་བདག་དེ་ལ་ང་མ་འོངས་ཀྱང་བཤོས་རིམས་ཤིག་ཅེས་མ་བསྒོ་བར་གྲོང་གཞན་དུ་རྒྱུ་ཞིང་  
སོང་ན་གྲོང་གཉིས་ཀྱི་བར་དུ་ནི་ཉེས་མེད་དོ། །གྲོང་གསུམ་འདས་ནས་ལྟུང་བར་འགྱུར་རོ། །དེ་ཕན་ཆད་ནི་གྲོང་རེ་ར་འདས་ན་ལྟུང་བ་རེ་རེར་འགྱུར་རོ། །རིགས་སུ་སྤྱོད་པའོ། །ཟན་སྤྱར་བ་ལས་གྲོང་དུ་སོང་བའི་ལྟུང་བ་རྫོགས་སོ།། །།ནམ་ཚོད་ཀྱི་ལྟུང་བ་ལ་འཆད་དེ། བཧྲིད། ནམ་མ་  
ལངས་པར་ཤེས་བཞིན་དུ་རྒྱལ་པོའི་ཁྱིམ་དུ་སོང་བ་ལས་ལྟུང་སྟེ་ཡན་ལག་གཅིག་ནམ་ལངས་པར་རོ། །ནམ་ཡང་མ་ནངས་པར་སོང་བ་ལས་ལྟུང་སྟེ་ཡན་ལག་གཅིག་སྐྱ་རེངས་ཐ་མ་མ་བྱུང་བ་དེ་ནི་ནམ་མ་ནངས་པའོ། །ནམ་མ་ལངས་པའི་ཚད་ནི་སྐྱ་རེངས་ཐ་མ་མ་བྱུང་ཚུན་ཆད་དུ་  
བརྩི་སྟེ་སྐྱ་རེངས་ཐ་མ་མ་བྱུང་བར་སོང་ན་ལྟུང་བའོ། །སླས་གནང་བའི་གནས་ལ་གཏོགས་པའོ། །རྒྱལ་པོའི་ཆུང་མའི་ཁང་པའི་གནས་སུ་གཏོགས་པའི་སྒོ་འདས་ནས་ལྟུང་བར་འགྱུར་ཏེ་ཡན་ལག་གཅིག་དེ་མ་ཡིན་པར་འགྲོ་བ་ལ་ཡང་ངོ། །ནམ་མ་ནངས་པར་སོང་བ་མ་ཡིན་པར་ཉི་  
མ་དམར་ཐག་ཆད་ཕན་ཆད་དུ་ས་སྲོས་སམ་ནམ་ཕྱེད་ན་སོར་ཡང་རུང་ལྟུང་བར་འགྱུར་རོ། །ནུབ་མོ་སོ་སོར་རོ། །རྒྱལ་པོའི་ཆུང་མའི་དེར་ཞག་དུ་ལོན་པར་ལྟུང་བ་རེ་རེར་འགྱུར་རོ། །དེའི་བསྟན་པའི་མཚམས་དེ་དག་ལ་སོགས་པའོ། །རྒྱལ་པོའི་ཆུང་མའི་ཁྱིམ་གྱི་སྒོ་འདས་པའི་ཚད་ནི་སྒོའི་  
གཏན་པ་སླར་བཟློགས་ཏེ་གཏན་པའི་མགོ་གར་ཕྱིན་པའི་མཚམས་དེ་འདས་ནའང་ལྟུང་བར་འགྱུར་ཏེ་ཡན་ལག་གཅིག་སྟེ་ཡན་ལག་འདི་རྣམས་དང་ལྡན་ན་ལྟུང་བར་འགྱུར་རོ། །དེ་བཞིན་དུ་རྒྱལ་པོའི་རིགས་དང། རྒྱལ་པོའི་རིགས་ཞང་བློན་དབང་ཆེན་པོའི་ཁྱིམ་དུ་སོང་སྟེ་གཏན་པའི་  
གནས་འདས་ནའང་ལྟུང་བར་འགྱུར་རོ། །གྲོང་ཁྱེར་རོ། །ཕྱི་དྲོ་དུས་མ་ཡིན་པར་གྲོང་དུ་འགྲོ་བ་ཡང་གྲོང་གི་སྲང་ཡང་རོལ་མ་རོལ་སྒོ་བཅུག་པ་ཞིག་ན་སྒོའི་གཏན་པའི་གནས་འདས་ན་ལྟུང་བར་འགྱུར་རོ། །རྒྱལ་པོའི་རིགས་དང་གནས་སུ་ཡང་ངོ། །རྒྱལ་པོའི་ཁྱིམ་དུ་ནམ་མ་ནངས་པར་  
  
༄༅། །སོང་སྟེ་གཏན་པའི་གནས་འདས་ན་ལྟུང་བར་འགྱུར་རོ། །གྲོང་ཁྱེར་དུ་ཉེས་བྱས་པའོ། །རྒྱལ་པོའི་ཁྱིམ་གྲོང་ཁྱེར་གྱི་དབུས་ན་འདུག་སྟེ་རྒྱལ་པོའི་ཁྱིམ་དུ་འགྲོ་བའི་ཕྱིར་གྲོང་དུ་འགྲོའོ་ཞེས་པ་སྟེ་སོང་ན་གྲོང་ཁྱེར་གྱི་སྒོའི་གཏན་པ་འདས་ན་ཉེས་བྱས། དེ་  
སྟེ་དེའི་ཕྱིར་ནའོ། །སཱུ་ཏྲ་ལྟག་མ་ལྟར་རྒྱལ་པོའི་ཁྱིམ་དུ་འགྲོ་བའི་ཕྱིར་གྲོང་དུ་འགྲོའོ་ཞེས་ཞུས་ཏེ་གྲོང་ཁྱེར་གྱི་སྒོའང་འདས་རྒྱལ་པོའི་ཁྱིམ་གྱི་སྒོའང་འདས་ན་ལྟུང་བ་དེ་སྟེ་ལན་གཉིས་སུ་དེར་ན་ཁ་ན་མ་ཐོ་བའོ། །གྲོགས་ལ་མ་ཞུས་པར་སཱུ་ཏྲ་ལྟག་མ་ལྟར་སོང་བ་ནི་དུས་མ་ཡིན་པར་  
གྲོང་དུ་སོང་པའི་ལྟུང་བ་གཅིག་དང་རྒྱལ་པོའི་ཁྱིམ་དུ་སོང་བའི་ལྟུང་བ་གཅིག་དང་གཉིས་ཡོད་དོ། །དེ་སྟེ་རྒྱལ་པོ་དང་རྒྱལ་མོ་དང་གཞོན་ནུ་དང་ཞང་བློན་དང། འདི་རྣམས་ཀྱི་རྐྱེན་གཅིག་གིས་བཀུག་པ་ནི་ནམ་སོང་ཡང་ཉེས་མེད་དོ། །བར་ཆད་དང། སྲོག་ལ་དམའ་བའི་འཇིགས་པའི་  
རྐྱེན་ཅིག་བྱུང་བ་དང་འདུལ་བའི་དབང་གིས་ན་མ་ཡིན་ནོ། །བདག་རྒྱལ་པོའམ་རྒྱལ་མོའི་གནས་སུ་ཞག་དུ་འདུག་ན་དགྲ་བཅོམ་པར་འགྱུར་བའི་གདེང་ཡོད་ན་ཆོས་བཤད་པའི་ཕྱིར་འདུག་པ་དང་འདི་རྣམས་ཉེས་མེད་དོ། །མ་བསྙད་པར་རྒྱལ་པོའི་རིགས་སུ་མི་འཇུག་དོན་ཞིག་  
ཡོད་ན་རྒྱལ་པོའི་ཕོ་བྲང་དུ་འགྲོ་ན་རྒྱལ་པོ་ལ་མ་ཞུས་པར་སོང་ན་ཉེས་བྱས་ཏེ་ཉིན་པར་ལ་བྱའོ། །རྒྱལ་པོའི་རིགས་སུ་ནུབ་མོ་སྤྱད་པའོ། །ནམ་མ་ནངས་པར་རྒྱལ་པོའི་རིགས་དང་རྒྱལ་པོ་དང་རྒྱལ་མོའི་ཁྱིམ་དུ་འཇུག་པ་རྫོགས་སོ།། །།འདི་ལྟ་བུའི་ལྟུང་བ་ལ་འཆད་དེ། སོ་  
སོར་ཐར་པ་ལ་འཆད་པར་འཇུག་པའི་ཚེ་དེ་ལན་གཉིས་སུ་མྱོང་ལ་མི་སྐྱོ་བའི་ཡིད་ཀྱིས་ང་བདག་གིས་ཤེས་སོ་བ་ལ་འདི་ཡང་ཡོད་དོ་ཞེས་སྨྲས་ནའོ། །སོ་སོར་ཐར་པ་འཆད་པའི་ཚེ་ཕས་ཕམ་པ་བཞི་ལ་སོགས་པ་ལ་འདི་ལྟ་བུའི་ཚིག་གཞུང་འདིའི་ནང་ནས་འབྱུང་བ་ལྟ་བུ་ཞིག་  
ད་གདོད་ཐོས་ཤིང་ཤེས་སོ་ཞེས་ཟེར་ན་སྔན་ཆད་གསོ་སྦྱིན་ལན་གཉིས་མྱོང་ན་ལྟུང་བར་འགྱུར་རོ། །མཚན་གཞན་གྱིས་འཆད་པ་ན་སྤྱིའི་སྟེ་སོ་སོར་ཉེས་བྱས་སོ། །དགེ་སློང་མའི་སོ་སོར་ཐར་པ་འཆད་པའི་ཚེ་ཕས་ཕམ་པ་ལ་སོགས་པ་དགེ་སློང་ཕ་དང་མཐུན་པའི་རྣམས་འབྱུང་བ་  
  
།མདོ་སྡེ་འཆད་པ་ན་ཡང་ངོ། །མདོ་སྡེ་དང་མ་ལྟ་བུ་ཞིག་གི་ནང་ནས་ཁྲིམས་ཀྱི་ཚིག་འབྱུང་བ་ལ་འདི་སྐད་ཟེར་བ་ད་གདོད་ཅིག་ཤེས་ཤིང་ཐོས་སོ་ཞེས་ཟེར་བ་ཡང་ཉེས་  
བྱས། ལྟུང་བ་མེད་པ་ནི་སྤྱིའི་མ་ཡིན་ནོ། །དགེ་སློང་མའི་སོ་སོར་ཐར་པའི་ནང་ནས་དགེ་སློང་ཕའི་དང་མི་མཐུན་པ་མེད་པ་ཉིད་ཀྱི་ཁྲིམས་ལྷག་པར་ཡོད་པའི་ནང་ནས་རྣམས་ལས་གདོད་ཤེས་ཤིང་ཐོས་སོ་ཞེས་ཟེར་བ་ནི་ཉེས་མེད་དོ། །སོ་སོར་ཐར་པ་ལས་འཆད་པ་ནན་ཏན་དུ་  
བྱ་སྟེ་མ་མཉན་ཏེ་བཟླས་ན་འགྱོད་དུ་གཞུག་ཐོག་མ་གསོ་སྦྱིན་ལན་གཉིས་བྱས་ཀྱི་བར་དུ་ཁྲིམས་མ་བསླབས་ཤིང་མ་མཉན་ཏེ་གསོ་སྦྱིན་ལན་གསུམ་ཚུན་ཆད་དུ་སོ་སོར་ཐར་པ་ཀློག་པ་ལ་འདི་ལྟ་བུའི་ཚིག་གདོད་ཐོས་ཤིང་ཤེས་སོ་ཞེས་སྨྲ་བའི་དགེ་སློང་དེ་ལྟུང་བར་འགྱུར་བ་  
ཡིན་གྱིས་དགེ་འདུན་དང་མཁན་པོ་དྲུང་ན་སུ་འདུག་པས་འགྱོད་ཅིང་མཐོལ་དུ་ཆུག་ཤིག་མཐོལ་དུ་མ་བཅུག་ན་དགེ་སློང་དེ་ཀུན་ལ་ཉེས་བྱས་ཏེ་རེ་ཡོད་དོ། །བསླབ་ཚིག་གི་རྫས་ཀུན་སྤྱོད་པའོ། །འདི་ལྟ་བུའི་ཆོས་གདོད་ཤེས་ཤིང་ཐོས་སོ་ཞེས་ཟེར་བའི་ལྟུང་བ་རྫོགས་སོ།། །།ཁབ་  
རལ་གྱི་ལྟུང་བ་ལ་འཆད་དེ། བ་སོ་དང་རུས་པ་དང་རྭའི་ཁབ་རལ་བྱས་སམ་བྱེད་དུ་བཅུག་ནའོ། །མིང་གིས་སྨོས་པ་འདི་རྣམས་ལས་ཁབ་རལ་བྱས་པ་ཞིག་བདག་གིས་བྱས་སམ་གཞན་ལ་བྱེད་དུ་བཅུག་ན་ལྟུང་བར་འགྱུར་རོ། །བྱས་པའི་རྙེད་པ་ཀུན་དུ་སྤྱོད་པ་ལྟུང་བ་མེད་པའོ། །གཞན་  
ཞིག་བྱས་ཟིན་པ་ཞིག་བྱིན་པ་ནི་བླངས་ཤིང་སྤྱད་ཀྱང་ཉེས་མེད། བཅག་གམ་ཞེས་མ་དྲིས་པར་མཐོལ་བ་མ་བཟུང་ཤིག་དགེ་སློང་རུས་པ་ལ་སོགས་པ་ལ་ཁབ་རལ་བྱས་པ་ཞིག་ལྟུང་བར་གྱུར་པ་ཞིག་མཐོལ་དུ་འོངས་ན་ཁབ་རལ་དེ་བཅག་གམ་ཞེས་དྲིས་ལ་བཅག་ན་མཐོལ་དུ་ཆུག་ཤིག་  
མ་བཅག་གམ་མ་དྲིས་པར་མཐོལ་དུ་བཅུག་ན་དགེ་སློང་མཐོལ་ཚངས་ཀྱི་སྤངས་པ་བྱེད་པ་དེ་ཉེས་བྱས་སོ། །དེ་སྟེ་མ་བཅུག་ན་མ་བཤགས་པ་བཞིན་ནོ། །སཱུ་ཏྲ་ལྟག་མ་ལྟར་ཁབ་རལ་མ་བཅག་གམ་མཐོལ་ཚངས་མ་བྱས་པ་དང་འདྲ་སྟེ་ལྟུང་བ་ཡོད་པ་ཚངས་པར་མི་འགྱུར་རོ། །འོག་  
  
༄༅། །མ་ལྔ་པོ་དེ་ཡང་སྤྱད་ཅིང་སྦྱར་གཉིས་པོ་ནི་བཤུས་ནས་སོ། །རྐང་པ་དང་གཡོགས་པ་དང་གདིང་བ་དང་གཡན་པ་དང་རལ་ཆེན་ལྔ་ཡང་ལྟུང་བར་འགྱུར་ཏེ་མཐོལ་དུ་འོངས་ན་ལྷག་པ་བཅད་ཅིང་བཤུས་སམ་ཞེས་དྲིས། མ་དྲིས་སམ་མ་བཤུས་ན་མཐོལ་དུ་བཅུག་  
ན་མཐོལ་བའི་དབང་པོ་དགེ་སློང་ཉེས་བྱས་པའོ། །ལྟུང་བ་འབྱུང་བའི་དགེ་སློང་ཚངས་པར་མི་འགྱུར་རོ། །ཁབ་རལ་སྦྱོར་བའོ། །རྭ་ལས་ཁབ་རལ་བྱས་པའི་ལྟུང་བ་རྫོགས་སོ།། །།ཁྲིའི་རྐང་པའི་ལྟུང་བ་ལ་འཆད་དེ། རྐང་པ་ཐུང་ངུའི་ཁྲི་ལ་མི་ཉལ། ཁྲི་རྐང་པ་ཐུང་ངུ་ལ་མི་ཉལ་  
ཉལ་ན་ཉེས་བྱས། ཉལ་བའི་གནས་སུ་ཆུད་པའི་ཁྲིའི་དྲུང་གི་ཕྱོགས་སུ་རྐང་པ་མི་བཀྲུ་ལྷ་མ་ཡོད་ནའོ། །ཉལ་ཁྲིའི་གློར་ཆོལ་ཟངས་ལ་སོགས་པ་སྣོད་མེད་པར་ས་ལ་རྐང་པ་མི་བཀྲུ་བཀྲུས་ན་ཉེས་བྱས། ཉལ་ཁྲི་རྐང་པ་ཐུང་དུ་ཞིག་ལ་དགེ་སློང་ཅིག་གིས་གློར་རྐང་པ་བཀྲུས་ནས་  
ས་ལ་ཆུ་ལྟུང་བའི་ནང་དུ་སྦྲུལ་ཅིག་ཉལ་ནས་ཁྲི་ཐོག་ནས་དགེ་སློང་བསམ་གཏན་བྱེད་ཅིང་ཡུར་བ་ལས་སྦྲུལ་གྱིས་འཕྲལ་ལ་བཙུགས་ཏེ་ཤི་ནས་ཁྲི་རྐང་པ་ཐུང་དུ་མ་བྱེད་ཅིག་མལ་གྱི་གློར་རྐང་པ་མ་འཁྲུ་ཅིག་ཅེས་བཅས། ལྷམ་ཡོད་ན་ཕྱི་རོལ་ཏམ་གཞན་དུ་རྐང་པ་བཀྲུས་ལ་ལྷམ་གྱོན་  
ཏེ་མལ་དུ་འགྲོ། །མགོ་མཇུག་གི་མཐའ་མ་གཏོགས་ཏེ་གཞན་དུའོ། །ལྷམ་མེད་ན་མལ་ཁྲིའི་གློར་རྐང་པ་མི་བཀྲུ་བར་སྔས་སམ་འཕོངས་ཤིག་ཏུ་བཀྲུའོ། །མལ་སྟན་ཆེན་པོའམ་མཐོན་པོར་འདུག་པ་ལ་ཉལ་བར་མི་བྱ། རིན་པོ་ཆེ་དང་གསེར་དང་དངུལ་ལས་བྱས་པའི་ཁྲི་ཆེན་པོ་དང་  
ཁྲི་རྐང་པ་རིང་པོ་མཐོན་པོ་ལ་མི་འདུག་འདུག་ན་ཉེས་བྱས། མེད་ན་གྲོང་བར་དུ་སྔ་མ་བྱ། ཁྱིམ་པས་གྲོང་བར་དུ་རིན་པོ་ཆེ་ལ་སོགས་པའི་ཁྲི་སྟེང་དུ་བཞག་ན་ཁྲི་གཞན་མེད་དམ་ཞེས་དྲིས་ཏེ་མེད་ན་འདུག་ཀྱང་ཉེས་མེད་དེ་འཕྲེས་ཤིང་ཉལ་དུ་མི་གནང་ངོ། །བརྟགས་པ་ནི་རྐང་པ་བཞི་  
དང་བཅས་པ་ལ་ཉལ་བའོ། །ཁྲི་རྐང་པ་ཐུང་ངུ་ལ་རྐང་པའི་ཚད་དུ་བྱ་བའི་ཕྱིར་རྐང་པ་བཞིའི་འོག་ཏུ་རྟེན་པས་བཏོད་དེ་ཉལ་བ་ནི་ཉེས་མེད་དོ། །ཁྲིའི་སྟེང་གི་ཁྲིའུ་ལ་མི་འདུག་ཁྲི་གཅིག་གི་སྟེང་དུ་གཅིག་བཞག་པའི་སྟེང་དུ་མི་འདུག་འདུག་ན་ཉེས་བྱས། ཚད་ལས་འདས་པ་བྱས་  
  
།ཁྲི་རྐང་བ་ཐུང་ངུ་ལ་མ་ཉལ་ཅིག་ཅེས་ཁྲིམས་བཅས་པ་དང་དྲུག་སྡེས་ཁྲུ་བཅུ་གཉིས་ཀྱི་སྲིད་ཀྱི་རྐང་པ་ཡོད་པའི་ཁྲི་བྱས་པ་ལས་བཅས་ཏེ་རྐང་པ་ཚད་ལས་འདས་པར་བདག་གིས་བྱས་སམ་གཞན་བྱེད་དུ་བཅུག་པ་ལས་ལྟུང་བར་འགྱུར་ཏེ་ཡན་ལག་གཅིག་  
ཚུན་ཆད་པ་གཉིས་མ་ཡིན་པ་གསུམ་མོ། །ཁྲི་རྐང་པ་རིང་པོ་དང་ཁྲི་ཤིང་བལ་གྱིས་གཡོགས་པའི་ལྟུང་བ་གཉིས་མ་གཏོགས་པར་གདིང་བ་དང་གཡན་པ་དགབ་པ་དང་རས་ཆེན་གསུམ་ཡང་ཚད་ལས་འདས་པར་བྱས་ན་ལྟུང་བར་འགྱུར་རོ། །ཁྲི་དང་ཁྲིའུ། །ཁྲི་དང་ཁྲིའུ་རྐང་པ་རིང་དུ་  
བྱས་པ་ལས་ལྟུང་བར་འགྱུར་ཏེ་ཡན་ལག་གཅིག་དགེ་འདུན་གྱིའོ། །ཁྲི་དང་ཁྲིའུ་བྱས་པ་དགེ་འདུན་གྱི་ཡང་ཡིན་པ་ལས་ལྟུང་བར་འགྱུར་ཏེ་ཡན་ལག་གཅིག་མདོ་བཞིན་པ་ཡང་ངོ། །ཁྲིའུ་ལ་ཤིང་བལ་གྱིས་གཡོགས་པའི་ལྟུང་བ་ཡང་དགེ་འདུན་གྱི་ཡིན་པ་ལས་ལྟུང་བར་འགྱུར་  
རོ་རྐང་པ་དག་གོ། །ཁྲིའུ་རྐང་པ་ཚད་ལས་འདས་པ་ལས་ལྟུང་བར་འགྱུར་ཏེ་ཡན་ལག་གཅིག་ཡན་ལག་ཐོར་བུ་སྨོས་པ་འདི་རྣམས་དང་ལྡན་པར་འགྱུར་ན་ལྟུང་བའོ། །འདི་དག་གི་ཁྲིའི་ཚད་དེ་མུའི་ཕྱོགས་མ་གཏོགས་ཏེའོ། །ཁྲིའི་རྐང་པའི་ཚད་ནི་གྲྭའི་མཐའ་མའི་གྲུ་བཞིར་  
འདུག་པའི་རྔམས་མ་གཏོགས་པར་རྐང་པ་ཉི་ཚེ་ལ་འཁྲུ་གང་བརྩི་ཞིང་གཅལ་ལོ། །དེ་ལས་འདས་པར་བྱས་ན་ལྟུང་བར་འགྱུར། བདེ་བར་གཤེགས་པའི་གསུམ་གྱིས་སོ། །ཁྲུ་གང་གི་ཚད་དུ་བརྩི་བ་ནི་མི་འབྲིང་པོའི་ཁྲུ་གསུམ་ལ་བདེ་བར་གཤེགས་པའི་ཁྲུ་གང་ཡོད་པར་བརྩིས་ལ་མི་  
འབྲིང་པོའི་ཁྲུ་གང་དུ་ཁྲིའི་རྐང་པ་བྱའོ། །དེ་མ་ཐག་པ་ཡང་ངོ། །གདིང་བ་དང་གཡན་པ་དང་རས་ཆེན་གསུམ་ཡང་ཁྲུ་ཚད་འདི་ལྟར་བརྩིས་པའི་ཐང་དུ་བཅལ་ཏེ་བྱའོ། །རྐང་པ་སྒྲུབ་པའོ། །ཁྲི་རྐང་པ་ཚད་ལས་འདས་པའི་ལྟུང་བ་རྫོགས་སོ།། །།གཡོགས་པའི་ལྟུང་བ་ལ་འཆད་དེ། ཤིང་  
བལ་གྱིས་གཡོགས་པའོ། །དགེ་འདུན་གྱི་ཁྲི་ཤིང་བལ་གྱི་བར་ཚངས་ཅན་དུ་འདུག་པ་ལས་བར་ནས་ཤིང་བལ་བྱུང་སྟེ་ཁྲིའི་སྟེང་དུ་གཡོགས་ཤིང་གཏོར་ན་ལྟུང་བར་འགྱུར་རོ། །བདག་གིས་སམ་བཅུག་ནའོ། །བདག་གིས་ཤིང་བལ་ཕྱུང་སྟེ་གཡོགས་སམ་གཞན་ལ་གཡོགས་སུ་  
  
༄༅། །བཅུག་ཀྱང་རུང་སྟེ་ལྟུང་པར་འགྱུར། ཤིང་བལ་ལ་ལྔ་སྟེ་ཤལ་མལ་དང་ཨ་ཀ་དང་ཀ་ཤ་དང་བོ་ཀ་དང་མེ་ར་ཀ་ན་གྱིའོ། །ཤིང་བལ་ནི་མིང་གིས་སྨོས་པ་འདི་རྣམས་ལས་གང་གིས་གཡོགས་ཀྱང་རུང་སྟེ་ཕྱུང་ན་ལྟུང་བར་འགྱུར་རོ། །གཡོགས་པའོ། །དགེ་འདུན་གྱི་ཁྲི་  
ལ་ཤིང་བལ་གྱིས་གཡོགས་པའི་ལྟུང་བ་རྫོགས་སོ།། །།གདིང་བའི་ལྟུང་བ་ལ་འཆད་དེ། གདིང་བའོ། །གདིང་བ་བྱས་པ་ལས་ལྟུང་བར་འགྱུར། ཚད་འདི་ལྟ་སྟེ་སྲིད་དུ་ཁྲུ་གསུམ། གདིང་བའི་ཚད་ནི་ཆུར་མི་འབྲིང་པོའི་ཁྲུ་གསུམ་དུ་བྱའོ། །མི་བྱེད་ན་ཕྱེད་དང་དོ་བསྣན། གདིང་  
བ་ཁྲུ་གསུམ་དུ་བྱས་ཏེ་སྤྱད་པ་ལ་ཨུ་དའི་ལུས་རིང་སྟེ་གདིང་བ་མ་ཆོག་ནས་ཐ་མ་ལོ་མ་དག་གིས་མཐུད་པ་ལས་གནང་སྟེ་ཁྲུ་ཕྱེད་དང་དོས་བསྣན་ཏེ་ཁྲུ་ཕྱེད་དང་ལྡར་བྱས་ཀྱང་མ་ཉེས། ཁྲུ་གསུམ་དུ་བྱས་ཀྱང་ཉེས་མེད། དེའི་ཞེང་ནི་ཁྲུ་དོ་དང་སོར་དྲུག་གོ། །གདིང་བའི་ཞིང་ནི་ཁྲུ་དོ་དང་སོར་དྲུག་  
གི་ཐད་དུ་བྱའོ། །ཞེང་དང་ཆུའི་ཚད་ནི་འདི་ལས་ལྷག་པར་བྱས་ན་ལྟུང་བའོ། །ཉེས་བྱས་པ་ནི་འདི་ནས་བྲི་བ་ལ་བསྔོས་ནའོ། །ལུས་རིང་པོ་ཁྲུ་ཕྱེད་དང་ལྔ་དགོས་པ་ལས་དེ་བས་ན་ཆུང་དུ་བྱས་སམ་ལུས་ཆུང་ངུ་ཁྲུ་གསུམ་དགོས་པ་ལས་དེ་ལས་ཆུང་དུ་བྱས་ཀྱང་ཉེས་བྱས་སོ། །མདོ་བཞིན་གཉིས་  
ཀྱང་ངོ། །གཡན་བ་དང་རས་ཆེན་གཉིས་ཀྱང་ཚད་ལས་ཆུང་ངུ་བྱས་ན་ཉེས་བྱས། གདིང་བར་ཆུད་པའོ། །གདིང་པ་ཚད་ལས་འདས་པའི་ལྟུང་བ་རྫོགས་སོ།། །།གཡན་པ་དགབ་པའི་ལྟུང་བ་ལ་འཆད་དེ། གཡན་པ་དགབ་པ་ཚད་ལས་འདས་པར་བྱས་ན་ལྟུང་བར་འགྱུར་རོ། །ཁྲུ་དྲུག་  
དང་གསུམ་མོ། །གཡན་པ་དགབ་པའི་ཚད་ནི་ཞེང་དུ་ཁྲུ་གསུམ་ཆུར་ཁྲུ་དྲུག་ཏུ་བྱའོ། །གཡན་བ་དགབ་པར་ཆུད་པའོ། །གཡན་པ་དགབ་པ་ཚད་ལས་འདས་པའི་ལྟུང་བ་རྫོགས་སོ།། །།རས་ཆེན་ཀྱི་ལྟུང་བ་ལ་འཆད་དེ། དབྱར་གྱི་རས་ཆེན། རས་ཆེན་ཚད་ལས་འདས་པར་བྱས་ན་ལྟུང་བར་  
འགྱུར། དགུ་དང་གསུམ་དང་སོར་བཅོ་བརྒྱད་དོ། །རས་ཆེན་གྱི་ཚད་ནི་ཞེང་དུ་ཁྲུ་གསུམ་དང་སོར་བཅོ་བརྒྱད་ཆུར་དགུ་སྟེ་དེ་ལས་ཚད་ལས་འདས་པར་བྱས་ན་ལྟུང་བར་འགྱུར་རོ། །དབྱར་གྱི་རས་ཆེན་དུ་ཆུད་པའོ། །རས་ཆེན་ཚད་ལས་འདས་པར་བྱས་པའི་ལྟུང་བ་རྫོགས་སོ།། །།བདེ་  
  
ལྔ་དང་གསུམ་སྟེ་སྟོན་པ་བདག་གི་ཁྲུ་དང་ཆོས་གོས་སོ། །བདེ་བར་གཤེགས་པའི་ཆོས་གོས་ཀྱི་ཚད་ནི་བདེ་བར་གཤེགས་པ་ཉིད་ཀྱི་ཁྲུ་ཆུར་ལྔ་ཞེང་དུ་གསུམ་མོ། །དགེ་སློང་གིས་ཆོས་གོས་འདིའི་ཚད་དུ་བྱས་ན་ལྟུང་བར་འགྱུར་རོ།།  
དེ་ལྟ་བུ་མ་ཡིན་ན། །དགེ་སློང་ལ་ཞིག་ལུས་བདེ་བར་གཤེགས་པ་ཙམ་ཕོད་པ་ནི་བདེ་བར་གཤེགས་པའི་ཆོས་གོས་ཀྱི་ཚད་དུ་བྱས་ཀྱང་ཉེས་མེད་དོ། །དེའི་ཚད་དམ་དེ་ལས་ལྷག་པའི་ཆོས་གོས་བྱས་སམ་བྱེད་དུ་བཅུག་ནའོ། །དགེ་སློང་གཞན་བདེ་བར་གཤེགས་པའི་ཆོས་གོས་ཀྱི་  
ཚད་དུ་བྱས་སམ་དེ་ལས་ལྷག་པར་བྱས་ན་བདག་གིས་བྱས་ཀྱང་རུང། གཞན་བྱེད་དུ་བཅུག་ཀྱང་རུང་ལྟུང་བར་འགྱུར་རོ། །དེ་མི་བཅང། བདེ་བར་གཤེགས་པའི་ཆོས་གོས་ཀྱི་ཚད་དུ་བྱས་པ་མི་བཅང་བཅངས་བཞིན་དུ་མཐོལ་ཚངས་བྱས་ཀྱང་ཚངས་པར་མི་འགྱུར་རོ། །བདེ་བར་  
གཤེགས་པའི་ཆོས་གོས་སུ་ཆུད་པའོ། །བདེ་བར་གཤེགས་པའི་ཆོས་གོས་ཀྱི་ཚད་དུ་བྱས་པའི་ལྟུང་བ་རྫོགས་སོ། །འབའ་ཞིག་པའི་ལྟུང་བ་རྫོགས་སོ། །དགུ་བཅུའི་ལྟུང་བ་གཙང་མ་རྫོགས་སོ།། །།གཙང་མ་ནི་སུམ་ཅུ་སྤང་བའི་ལྟུང་བ་ནི་རྫས་སྤང་དགོས་པས་བཙོག་པ་ཞེས་བྱས་བ་འདི་ནི་  
ལྟུང་བར་ཆད་པས་གཙང་མ་ཞེས་བྱའོ། །གྲོང་སོ་སོར་མཐོལ་པ་ལ་འཆད་དེ། བཧྲིད། གཉེན་མ་ཡིན་པའི་དགེ་སློང་མས་བཤམ་པར་ཤེས་བཞིན་པ་ལས་མཐོལ་བར་འགྱུར་རོ། །གཉེན་མ་ཡིན་པའི་དགེ་སློང་མ་ལས་སོ། །གཉེན་མ་ཡིན་པའི་དགེ་སློང་མ་གྲོང་བར་ན་ཟན་སློང་ཞིང་འདུག་  
པ་ལས་དགེ་སློང་གིས་ཟན་བླངས་ཏེ་ཟོས་ན་མཐོལ་བར་འགྱུར། །བདག་གིས་བྱིན་ཏེ་འདྲིས་པ་ལ་མ་ཡིན་བདག་ཀྱང་གྲོང་ན་འདུག་ལ་བཟའ་བ་དང་བཅའ་བ་བླངས་ཏེ་ཟོས་པ་ལས་སོ། །དགེ་སློང་མ་ཉིད་ཀྱིས་ལག་ནས་ཀྱང་བྱིན་དགེ་འདུན་ཕལ་མོ་ཆེ་མཆོད་སྟོན་གསོལ་པ་ལ་དགེ་སློང་མས་བྲིམས་  
པ་ཡང་མ་ཡིན་པར་དགེ་སློང་མ་གྲོང་བར་ན་སློང་ཞིང་འདུག་པ་ལས་བཟའ་བ་དང་བཅའ་བ་གང་ཡང་རུང་སྟེ་དགེ་སློང་མའི་ལག་ནས་བླངས་ཏེ་ཟོས་ན་མཐོལ་བར་འགྱུར་རོ། །དགེ་སློང་མས་དྲུང་ན་འདུག་པའི་མི་གཞན་ཞིག་གི་ལག་ཏུ་བྱིན་ཏེ་མི་དེས་དགེ་སློང་གི་ལག་ཏུ་བྱིན་ཡང་མཐོལ་བར་འགྱུར་  
  
༄༅། །རོ༑ །དབྱར་མོ་ཐང་གི་གྲོང་མ་ཡིན་ནོ། །དགེ་སློང་མའི་གཙུག་ལག་ཁང་དུ་དགེ་སློང་ཕས་ཟས་ཟོས་སམ་ཟན་བླངས་པ་ནི་གྲོང་བར་དུ་མི་བརྩི་སྟེ་ཉེས་མེད་དོ། །དགེ་སློང་གི་གནས་ཀྱང་མ་ཡིན་ནོ། །དགེ་སློང་གིས་གཙུག་ལག་ཁང་ངམ་དགེ་སློང་གི་གནས་སུ་དགེ་སློང་མས་  
ཟན་བསྐྱལ་ཏེ་བྱིན་པ་ཡང་ཉེས་མེད་དོ། །ནམ་མཁའ་ནི་ཕྱེད་དོ། །ནམ་མཁའ་ལ་དགེ་སློང་མ་འདུག་སྟེ་དགེ་སློང་པས་ཟན་བླངས་པ་ནི་ཉེས་བྱས་སོ། །མི་ཉེ་བར་བཞག་པ་ལས་བླངས་ན་བཞག་པ་དེ་ལས་མ་ཡིན་ནོ། །དགེ་སློང་མས་དགེ་སློང་ཕ་ལ་སྦྱིན་པའི་ཕྱིར་ཁྱིམ་པའམ་མི་གཞན་ཞིག་ཁྱིམ་  
དུ་གཏམས་ཏེ་བཞག་ན་གཏམས་པའི་མི་དེས་དགེ་སློང་ལ་བྱིན་ཏེ་ཟོས་པ་ནི་ཉེས་མེད་དོ། །དགེ་སློང་མ་ལས་ཟས་བླངས་ཞེས་བྱ་བ་སོ་སོར་མཐོལ་བ་དང་པོའོ། །དགེ་སློང་མ་ལས་གྲོང་བར་དུ་ཟན་བླངས་ཏེ་ཟ་བའི་མཐོལ་བ་རྫོགས་སོ།། །།ཁྱིམ་གྱི་སོ་སོར་མཐོལ་བ་ལ་འཆད་དེ། དེ་ལ་བཅའ་བ་  
བྱིན་སྒོམ་དང་ཚོད་མ་དང་མཆོད་སྟོན་དང་ཡང་ངོ་ཞེས་བྱ་བ་ལ་སོགས་པ་དེས་སམ་དགེ་སློང་གཞན་གྱིས་བསྟན་པར་འཇུག་ཅིང་དགེ་སློང་མ་འདུག་པ་ལས་བྱེད་དོ། །སྦྱིན་བདག་ཁྱིམ་པས་རྒྱུ་སྦྱར་ཏེ་མཆོད་སྟོན་བྱས་པ་ལས་དགེ་སློང་མས་བཤམས་ཏེ་དགེ་སློང་གཅིག་ལ་ཡང་རུང་ཟད་པར་ཡང་  
རུང་འབྲས་དང་ཚོད་མ་ལ་སོགས་པ་གསོལ་ཞེས་ལྷག་པར་བདར་ན་དགེ་སློང་གག་ཀྱང་རུང་གཅིག་གིས་རེ་ཞིག་འདྲིམ་པར་མ་ཤོམ་པར་སྡོད་ཅིག་ཅེས་བསྒོ་ཤིག་དེ་ལྟར་མ་བསྒོ་ན་དགེ་སློང་གཅིག་ལ་བདར་ཅིང་བཤམས་ཀྱང་རུང་སྟེ་དགེ་འདུན་ཐམས་ཅད་མཐོལ་བར་འགྱུར་རོ། །སོ་སོར་  
མཐོལ་བ་ནི་གཙུག་ལག་ཁང་དུ་སོང་སྟེ་དགེ་འདུན་དུ་ཡོད་པ་ཀུན་ལ་རེ་རེ་ནས་མཐོལ་ལོ། །དེ་སྟེ་དེའི་ངོ་བོ་དང་གཉེན་ཡང་མ་ཡིན་པས་སྤྱན་དྲངས་ནའོ། །སྦྱིན་བདག་ཁྱིམ་པས་སྤྱན་དྲངས་པ་ལ་ཁྱིམ་པས་དགེ་སློང་མ་ཞལ་ཏ་དང་ཐོ་ངན་བྱེད་དུ་བཅུག་པ་དང་ཁྱིམ་པ་དེའི་གཉེན་དུ་འོངས་པའི་དགེ་སློང་མ་  
ཞིག་གིས་བཤམས་ཤིང་བདར་བ་ནི་མཐོལ་བར་མི་འགྱུར་ཏེ་ཉེས་མེད་དོ། །མ་གཏོགས་པ་ནི་རིམས་སྟོན་པ་དང་མ་ཐོབ་པ་ལ་སྦྱིན་པའོ། །ཟས་འདྲིམ་པ་ལ་གྲལ་མཐོན་དམན་ནོར་ཏེ་མི་ཤེས་པ་ལ་འདྲིམ་པའི་རིམས་སྟོན་པ་དང་དགེ་སློང་ཟན་མ་ཐོབ་པ་རྣམས་ལ་འདིར་གསོལ་ཅིག་ཅེས་བྱས་པ་ནི་  
  
།རེ་ཞིག་སྡོད་ཅིག་སྲིད་མོ་ཁྱོད་དགེ་སློང་དག་ཟན་ཟོས་ཀྱི་བར་དུའོ་ཞེས་དགེ་སློང་ཕས་དེ་ལ་གང་སུས་ཀྱང་ལྷན་ཅིག་ཏུ་མ་ཟོས་པས་ཀྱང་བསྒོ་སྟེ་དགེ་སློང་གསུམ་ལ་སོགས་པ་སྤྱན་དྲངས་ཏེ་ཟོས་ནའོ། །སྦྱིན་བདག་ཁྱིམ་པས་དགེ་འདུན་མཆོད་སྟོན་ལ་སྤྱན་དྲངས་  
པ་ལ་དགེ་སློང་མ་ཤོམ་ཞིང་འདུག་ན་དགེ་འདུན་གྱི་དྲུང་ན་དགེ་སློང་ཟན་ཟོས་ཟིན་པ་དང་ད་རུང་མ་ཟོས་པར་ཟན་མི་ཟ་བར་འདུག་པ་རྣམས་ཀྱིས་ཀྱང་དགེ་འདུན་བཤོས་གསོལ་གྱི་བར་དུ་མ་ཤོམ་ཤིག་ཅེས་དགེ་སློང་གག་ཀྱང་རུང་ཅིག་གིས་བསྒོ་ཤིག་མ་བསྒོ་ན་དགེ་སློང་གསུམ་ཡན་ཆད་  
དགེ་འདུན་དུ་ལངས་པ་ནི་ཟོས་པ་དང་མ་ཟོས་པའི་དགེ་སློང་ཀུན་མཐོལ་བར་འགྱུར་རོ། །གསུམ་མན་ཆད་དགེ་འདུན་དུ་མ་ལངས་པ་ནི་ཉེས་བྱས་ཏེ་གང་ཟག་གཅིག་ལ་མཐོལ། རིགས་སུའོ། །སྦྱིན་བདག་གིས་ཟས་སྦྱར་བའི་གནས་ནི་དགེ་འདུན་གྱི་གཙུག་ལག་ཁང་དུ་ཟན་སྦྱར་བ་དང་  
དགོན་པའི་ཐང་ལ་སྦྱར་བ་དང་ཁྱིམ་བདག་ཉིད་ཀྱི་ཁྱིམ་དུ་སྤྱན་དྲངས་པ་དང་འདི་རྣམས་གསུམ་གང་ཡང་རུང་སྟེ་དགེ་སློང་མས་བཤམས་ན་མཐོལ་བར་འགྱུར། དེ་སྟེ་དེས་ཚིག་གི་མཚམས་རྙེད་ན་རྩ་བའོ། །ཟན་ཟ་བའི་ཚེ་དགེ་སློང་མས་བཤམས་ཏེ་འདི་གསོལ་ཞེས་ཟེར་བ་ལ་སོགས་པའི་ཚིག་  
ཐོས་ན་མཐོལ་བར་འགྱུར་རོ། །དེ་སྟེ་མ་ཡིན་ན་ཉེས་བྱས་པའོ། །ཟན་ཟ་བ་ལ་ཁང་དམིགས་སོ་སོ་ན་འཁོད་དེ་ཁང་པ་མིག་གཅིག་ན་འཁོད་པའི་རྣམས་ཤོམ་པའི་ཚིག་མ་ཐོས་པ་ནི་མཐོལ་བའི་ཉེས་བྱས་སོ། །འབྲིང་དེར་བསྒོ་བ་སྤྱད་ནའོ། །སྔ་ནས་དགེ་སློང་མ་ཤམ་ཤིང་འདུག་པ་ཐོས་ཏེ་ཤེས་  
བཞིན་དུ་ཟ་བའི་ཚེ་དགེ་སློང་མས་ཤོམ་པའི་ཚིག་ཟེར་བ་ལ་དགེ་སློང་གྲོགས་ཀྱིས་མ་ཤོམ་ཤིག་ཅེས་བསྒོ་བའི་ཚིག་མ་ཐོས་པ་ནི་མཐོལ་བར་འགྱུར་རོ། །དེ་བས་ན་འབྲི་བའི་ཕྱིར་ནན་ཏན་གྱིས་ཤིག་མདོ་ལྟག་མ་ལྟར་ཤོམ་པར་ཤེས་ཏེ་དགེ་སློང་གྲོགས་ཀྱིས་བསྒོ་བའི་ཚིག་མ་ཐོས་པའི་  
དགེ་སློང་དེས་ཟན་ཟོས་ཟིན་ན་གྲོགས་པོ་རྣམས་དགེ་སློང་མ་ཞིག་ཤོམ་ཞིང་འདུག་ཅེས་ཟེར་ན་ཁྱོད་ཀྱིས་སླར་བྶྒོའམ་ཞེས་དྲིས་ཤིག་བསྒོའོ་ཞེས་ཟེར་བ་ཐོས་ན་མཐོལ་བར་མི་འགྱུར་ཏེ་ཉེས་མེད་དོ། །རྒན་པོས་དེར་མ་ཞུགས་ན་གསར་བུས་ཞུགས་ཤིག་ཟན་ཟ་བའི་ཚེ་དགེ་སློང་མ་ཤོམ་  
  
༄༅། །ཞིང་འདུག་པ་ལ་མ་ཤོམ་ཤིག་ཅེས་སླར་བསྒོ་བ་ནི་གྲལ་ཐོག་མ་ན་འདུག་པས་བསྒོའོ། །ཐོག་མ་པས་བསྒོ་ན་འོག་ན་འཁོད་པས་རིམ་བཞིན་དུ་བསྒོའོ། །གྲལ་མི་མཉམ་པར་སྤྲས་པ་མ་བཟློག་བར་ཟོས་པ་སྟེ་སོ་སོར་མཐོལ་བ་གཉིས་སོ། །དགེ་སློང་མ་ཁྱིམ་པས་སྤྱན་  
དྲངས་པའི་ཟན་ལ་ཤོམ་པའི་ལྟུང་བ་རྫོགས་སོ།། །།སློབ་པའི་སོ་སོར་མཐོལ་བ་ལ་འཆད་དེ། དེ་སྟེ་དད་པ་ལ་སྦྱིན་པས་ཕོངས་ན་རིགས་སུ་སློབ་པའི་ཁྲིམས་ཆོས་ཤིག་དགེ་བསྙེན་དད་པ་ཆེ་སྟེ་དཀོན་མཆོག་དང་དགེ་འདུན་ལ་ཡོན་དབུལ་ཞིང་སྦྱིན་གཏོང་བྱེད་བྱེད་པས་དབུལ་ཕོངས་པར་འགྱུར་  
ན་ཡོན་བདག་དེའི་ཁྱིམ་དུ་སྤྱན་དྲངས་ཀྱང་རུང་དགེ་འདུན་མི་འདོང་ཞིང་ནོར་རྫས་མི་བླང་བར་འོག་ཁྲིམས་ཆོས་ཤིག་ཞུ་བས་སོ། །མདོ་ལྟག་མ་ལྟར་འོག་ཁྲིམས་བཅའ་བ་ནི་གསོལ་བ་དང་ཞུ་བའི་ལས་ཀྱིས་བཅའོ། །ཁ་ཕྱིར་དགྲོལ་བའོ། །འོག་ཁྲིམས་བཅས་པ་ལས་སླར་དགྲོལ་ན་ཡང་  
གསོལ་བ་དང་ཞུ་བའི་ལས་ཀྱིས་དགྲོལ་ལོ། །བྱིན་པ་དེའི་སེམས་ཤེས་པར་བྱ་སྟེ་ཁྱིམ་དུ་འགྲོ་བ་དང་སྟན་ལ་སྤྱད་པ་དང་ཆོས་བཤད་པ་བྱོས་ཤིག་དགེ་བསྙེན་དབུལ་པོར་གྱུར་པ་དེའི་ཁྱིམ་དུ་དགེ་འདུན་མི་འདོད་པར་བྱས་པ་དང་ནོར་ཟང་ན་དགེ་འདུན་འདི་གང་ཡང་འོང་དུའང་མི་བཏུབ་ན་ཟས་  
མེད་ཀྱང་ཆོས་བཤད་ཅིང་འོང་བའི་རིགས་ན་ཞེས་མི་དགའ་བའི་ཕྱིར་དགེ་བསྙེན་དེའི་ཁྱིམ་དུ་འགྲོ་ཞིང་སྟན་དག་ལ་ཡང་སྤྱད་ཆོས་བཤད་པ་ལ་སོགས་པ་བྱའོ། །ལྷུང་བཟེད་སྟོང་པས་གསོབ་ཏུ་མ་འཇུག་ཅིག་དགེ་བསྙེན་དེའི་ཁྱིམ་དུ་འགྲོ་བའི་ཚེ་སྔོན་ལྷུང་བཟེད་བཀང་ཞིང་སྦྱིན་སྦྱིན་ནང་ལྷུང་  
བཟེད་སྟོང་པར་སོང་ངོ་ཞེས་མྱ་ངན་ལྡང་པའི་ཕྱིར་ལྷུང་བཟེད་སྟོང་པར་མི་བསྐུར་བསྐུར་དགོས་ནའང་གཞན་ནས་བསླངས་ཏེ་བཀང་ལ་བསྐུར་རོ། །དེ་ལ་བྱིན་ཅིག་སློང་བའི་བྱིས་པ་དག་བསོད་སྙོམས་ལས་ཁུར་བ་རངས་བ་མ་ཡིན་ལ་སྦྱིན། ལྷུང་བཟེད་ཟན་གྱིས་བཀང་སྟེ་ཁྱེར་བ་ལ་དགེ་བསྙེན་དེའི་བྱིས་  
བ་དག་བསླངས་ནས་ཁུར་བ་ལ་སོགས་པ་ཕྲུལ་དེ་དུམ་བུ་དུམ་བུར་བྱས་ལ་སྦྱིན་ནོ། །རངས་པར་བྱིན་ན་བྱིས་པའི་ལག་པ་ན་ཁྱེར་ཏེ་གྲོང་དུ་འཕྱན་དུ་དོང་ནས་མུར་འདུག་ཁྱིམ་ཚེས་ན་རེ་སྔོན་ན་དགེ་བསྙེན་དེས་དགེ་སློང་ལ་ཟན་སྤྱིན་པ་ཡིན་ན་ད་ནི་འདི་ལྟར་དགེ་སློང་ལ་སློང་ཞིང་ཟའོ་ཞེས་འཕྱ་བའི་  
  
དགོས་ན་ཕྱིས་དགྲོལ། དགེ་བསྙེན་དབུལ་པོར་གྱུར་པ་དེ་སླར་ཕྱུག་པར་གྱུར་ཏེ་དགེ་འདུན་ལ་སྤྱན་འདྲེན་ཅིང་གསོལ་ན་མི་བསླང་བར་འོག་ཁྲིམས་བཅས་པ་སླར་དགྲོལ་ཞིང་བཤིག་སྟེ་འདོང་ངོ། །སློབ་པའི་ཁྲིམས་བཅས་པར་སླར་དགྲོལ་ཞིང་བཤིག་སྟེ་  
འདོད་ངོ། །སློབ་པའི་ཁྲིམས་བཅས་པའི་རིགས་སུ་སྔར་མ་ཐོས་པར་བཟའ་བ་དང་བཅའ་བ་བླངས་ན་མ་གཏོགས་པ་ནི་ག་གོན་དང་རྩ་བ་དང་སྔོན་པོ་མ་ཕོངས་པ་ལ་ཟོས་ནའོ། །དགེ་བསྙེན་དབུལ་པོའི་ཁྱིམ་དུ་མི་འདོད་པར་འོག་ཁྲིམས་བཅས་པ་ལས་དེར་དོང་ཞིང་ནོར་རྫས་བླངས་སམ་  
ཟོས་ན་སོ་སོར་མཐོལ་བའོ། །ཉེས་མེད་པ་ནི་འོག་ཁྲིམས་མ་བཅས་པའི་མདུན་དུ་སྤྱན་དྲངས་པ་ལ་འོག་ཁྲིམས་བཅས་པའི་འོག་ཏུ་ཟན་ཟར་འདོད་པ་དང་ག་གོན་དང་རྩ་བ་དང་ལོ་མ་དག་ཕོངས་ཤིང་གནོད་པར་མི་འགྱུར་བའི་ཟས་ཟོས་པ་ཉེས་མེད་དོ། །རིགས་སུ་བསླབ་པ་ལས་འགལ་བར་  
འཇུག་པ་སྟེ་སོ་སོར་མཐོལ་བ་གསུམ་མོ། །དགེ་བསྙེན་དབུལ་པོར་གྱུར་པ་ལ་དེའི་ཁྱིམ་དུ་མི་འདོད་པར་ཁྲིམས་བཅས་པ་ལས་སོང་སྟེ་ཟན་ཟོས་ན་སོ་སོར་མཐོལ་བ་སྟེ་རྫོགས་སོ།། །།དབྱེ་བའི་སོ་སོར་མཐོལ་པ་ལ་འཆད་དེ། ནགས་ཉུལ་བའི་དགེ་སློང་སྐོས་ཤིག་དགེ་སློང་ཕལ་མོ་ཆེ་དགོན་  
པ་ནི་གནས་ན་རྐུན་པོ་དང་མི་རྒོད་ལ་སོགས་པ་ཡོད་དམ་མེད་བརྟག་པའི་ཕྱིར་ཉུལ་ཞིང་བྱ་ར་བྱེད་པ་དགེ་སློང་ལ་བསྒོ་ཤིག་དཔག་ཚད་ཕྱེད་ཀྱི་ཁོ་ར་ཁོར་ཡུག་ཏུ་དེས་རྟོགས་ཤིག་ཉུལ་ཞིང་བྱ་ར་བྱེད་པར་བསྐོས་པའི་དགེ་སློང་དེས་གང་གིས་དཔག་ཚད་ཕྱེད་ཁོ་ར་ཁོར་ཡུག་ཏུ་ཉུལ་ཞིང་  
རྟོགས་ཤིག་འཇིགས་པ་དང་བཅས་ན་དུ་བ་གྱིས་ཤིག་ཉུལ་ནས་མི་རྒོད་དམ། རྐུན་པོ་ཡོད་ན་གྲོགས་པོ་དག་ལ་གོ་བར་བྱ་བའི་ཕྱིར་དུ་བརྡ་བྱ་མི་མང་དུ་ཡོད་པ་ལྟར་བྱ་ཞིང་བསྡིགས་བར་བྱ་བའི་ཕྱིར་ཤིང་གི་ཁ་རས་ཀྱི་བ་དན་བཏགས་ལ་བསྒྲེང་སྟེ་མཐོང་བར་བྱ། བ་དན་ཀྱང་སྒྲེངས་ཤིག་  
གྲོགས་མི་འོང་བ། ལམ་མི་ཤེས་པའི་ཕྱིར་རྩྭའི་ལོ་མ་ལམ་དུ་བོར་བ་ལ་མཚོན་གྱིས་བརྔ་བྱ། མི་མང་དུ་ཉལ་ཉལ་བ་ལྟར་རྩྭ་མང་དུ་བཏིང་བ་ལའང་བྱ། ལོ་མི་ཕུང་པོ་དག་ལམ་དུ་ཁྲོམ་ཤིག་མདོ་འདིའི་ཏི་ཀ་ནི་གོང་མ་ལ་འདུག་པ་ཡིན་ནོ། །གོང་མའི་ཏི་ཀ་ནི་གོང་མའི་སྟེང་དུ་འདུག་པའི་མཇུག་ལས་  
  
༄༅། །འཆད་པ་ཡིན་ནོ། །དེར་དགོས་པ་ཡོད་ན་སྔ་དྲོའི་ཟས་སྦྱིན། ནགས་ཉུལ་བའི་དགེ་སློང་དུ་བསྔོས་པའི་རྣམས་ལས་ཆེ་ཞིང་ཉོན་མོངས་པའི་ཕྱིར་གཡར་སུས་བྱིན་ལ་དགྱེ། གྲོགས་ཀྱང་ངོ། །ནགས་ཉུལ་བའི་དགེ་སློང་འཇིགས་ན་གྲོགས་ཀྱང་སྦྱིན་ཏེ་དེའང་གཡར་སུས་  
སྦྱིན། བཧྲིད། མི་རྒོད་དང་རྐུན་པོ་ཡོད་དེ་འཇིགས་པར་ཤེས་བཞིན་པ་ལས་མཐོལ་བར་འགྱུར་ཏེ་ཡན་ལག་གཅིག་ནགས་སུ་མ་ཉུལ་ནའོ། །ཉུལ་བར་བསྐོས་པའི་དགེ་སློང་གིས་འཇིགས་པར་ཤེས་བཞིན་དུ་མ་ཉུལ་ན་མཐོལ་བར་འགྱུར་ཏེ་ཡན་ལག་གཅིག་ནགས་སུ་ར་བའི་ཕྱི་རོལ་  
དུ་བཟའ་བ་དང་བཅའ་བ་བླངས་ཏེ་ཟོས་ནའོ། །ནགས་ཉུལ་བའི་དགེ་སློང་གིས་གནས་མ་ཉུལ་བའི་དགོན་པའི་མཚམས་གཅད་པའི་ཕྱི་རོལ་ཏུ་ཟན་བླངས་ཤིང་ཟོས་ན་མཐོལ་བར་འགྱུར་ཏེ་ཡན་ལག་འདི་གསུམ་དང་ལྡན་ན་སོ་སོར་མཐོལ་བའོ། །བསྲུངས་ཏེ་བསྲུབས་ན་ཕྱེད་དུ་བྱེད་དོ། །  
ནགས་ཉུལ་དུ་བསྐོས་པའི་དགེ་སློང་ཁ་ཅིག་ཟན་ཟ་ཞིང་འཁོད་པ་ལ་ཁ་ཅིག་ཉུལ་དུ་བཀྱེ་པར་འཇིགས་པར་ཤེས་བཞིན་དུ་གྲོགས་ཟན་ཟ་བ་ལ་བསྲུང་དུ་བཅུག་ན་མཐོལ་བའི་ཉེས་བྱས་སུ་འགྱུར་རོ། །འཇིགས་པའི་གནས་ལས་གཞན་དུ་ཞུགས་ན་ཡང་ངོ། །ནགས་ཉུལ་བའི་དགེ་སློང་  
དེ་དག་གིས་ཟན་ཁྱེར་ཏེ་མི་འཇིགས་པའི་ཕྱོགས་ཀྱིས་ལྐོག་དབེན་པ་གཞན་དུ་དོང་ནས་ཟོས་ན་ཉེས་བྱས། ནགས་བརྟག་པར་རྟོགས་པ་སྟེ་སོ་སོར་མཐོལ་བ་བཞིའོ། །ནགས་ཉུལ་དུ་བསྐོས་པ་ལས་ནགས་མ་ཉུལ་བར་ལམ་དུ་ཟན་ཟོས་པའི་མཐོལ་བ་རྫོགས་སོ། །སོ་སོར་མཐོལ་བ་རྫོགས་སོ།། །།  
འདི་མན་ཆད་མང་པོ་བསླབ་པ་ལ་འཆད་དེ། དེ་ལྟར་ཤམ་ཐབས་བགོ་བ་ཇི་ལྟ་བུར་ཟླུམ་པོའི་དབྱིབས་སུ་གྱུར་པའོ། །ཤམ་ཐབས་ཁ་ཐུར་དུ་བལྟ་བ་ཡ་ཡོ་དང་རིང་ཐུང་མ་ཁྱེར་བར་ཟླུམ་པོར་བགོའོ། །རབ་ཏུ་མི་མཐོ། །ཤམ་ཐབས་ཀྱི་མར་བལྟ་བ་པུས་མོ་ལས་མི་སྟོད། རབ་ཏུ་མི་དམའ། ཤམ་  
ཐབས་ཀྱི་ཁ་རྐང་པའི་ལོང་བུ་ལས་དམའ་བར་མི་བྱ། ཆ་སྣ་ལྟར་མི་དཔྱང། ཤམ་ཐབས་ཀྱི་མཐའ་ཆ་ག་ཡ་གཅིག་བལ་གླང་གི་སྣ་ལྟར་མི་དཔྱང། མི་སྟོད། ཤམ་ཐབས་ཀྱི་ཁ་ཡར་ལྟ་བ་ལྟེ་བ་ལས་མི་སྟོད། ལྷུག་ལྷུག་པོས་མི་བཟློགས། ཤམ་ཐབས་ཀྱི་ཡར་ཀྱི་ཁ་སྐ་རགས་ཀྱི་གསེབ་ནས་  
  
བཀྲི་སྟེ་མི་གཞག་ཤམ་ཐབས་ཀྱི་མཐའ་ཡ་གཅིག་ཏུ་བསྙེན་ཅིང་བརྟུལ་ཏེ་མི་བགོ། །དེ་བཞིན་དུ་ཆོས་གོས་བགོས་ཏེ་ཇི་ལྟར་འདི་སྔ་མ་གསུམ་དུ་འགྱུར་བ་ལྟར་རོ། །ཤམ་ཐབས་བགོ་བ་ཟླུམ་པོ་དང་མི་མཐོ་བ་དང། མི་དམའ་བར་བགོ་  
བ་བཞིན་དུ་ཆོས་གོས་ཀྱང་ཤམ་ཐབས་དེ་ལྟར་བགོའོ། །རབ་ཏུ་བསྡམས་ཏེ་གྲོང་ནང་དུ་འགྲོའོ། །ལུས་དང་ངག་དང་ཡིད་གསུམ་གྱི་སྒོ་བསྡམས་ཏེ་གྲོང་བར་དུ་འགྲོའོ། །ཤིན་ཏུ་དགབ། གྲོང་བར་འགྲོ་ན་མཐང་ལ་སོགས་པ་མི་སྣང་བར་ཆོས་གོས་ཀྱིས་གཡོགས། སྒྲ་བསྐྱུང། གྲོང་  
བར་དུ་ལུས་དང་ངག་ལ་སོགས་པའི་སྒྲ་བསྐྱུང། མིག་དབབ། མིག་ཡུལ་ལ་ཆགས་ཤིང་བྲོས་པའི་ཕྱིར་དབབ། གཉའ་ཤིང་ཙམ་དུ་བལྟའོ། །མིག་དབབ་པའི་ཚད་ནི་གཉའ་ཤིང་གང་ཙམ་དུ་བལྟའོ། །མགོ་གཡོགས་པ་མི་བྱ། གྲོང་བར་དུ་ཀ་ཤས་མགོ་གཡོགས་ཏེ་མི་འགྲོ། །མི་བརྫེ་  
གྲོང་དུ་གོས་མི་བརྫེ། མི་གཟར་ཆོས་གོས་ཀྱི་ཐ་མ་གཉིས་ཕྲག་པ་གཡས་གཡོན་དུ་གཟར་ཅིང་གྲོང་དུ་མི་འགྲོ། །མི་བརྟལ། ལག་པ་གཉིས་སྣེ་བསྣོལ་དུ་བཏང་སྟེ་ཕྲག་པ་གཉིས་ལས་མི་བཟུང། མི་བཟློགས། ལག་པ་གཉིས་ཀྱིས་བདག་ཉིད་ཀྱི་ལྟག་པ་ནས་མི་འཁྱུད། བསྟོད་དེ་མི་གཟུགས་  
རྐང་པ་གནམ་ནས་བསྟོད་ཅིང་གོམ་པ་མི་འདོར་རྩེ་མོས་བཙུགས་ཤིང་མི་འགྲོ་བ་ལ་བྱ། བྱིན་པ་མི་བསྣོལ། བྱིན་པ་བསྣོལ་ཏེ་མི་འགྲོ། །མི་འཕྱེ། འཕྱེ་ཞིང་མི་འགྲོ། །མི་མཆོང་མཆོང་ཞིང་མི་འགྲོ། །ཙོག་ཙོག་པོར་མི་འདུག་ཙོག་ཙོག་པོར་འདུག་ལ་མཆོང་ཞིང་མི་འགྲོ། །དཀུར་མི་བརྟེན་  
ལག་པས་དཀུར་མི་བརྟེན། ལུས་རབ་ཏུ་མི་བསྒྱུར། ལག་པ་དང་ལུས་བསྒྱུར་མི་བྱ། དཔུང་པ་རབ་ཏུ་མི་བསྒྱུར། དཔུང་པ་མི་འགྱོག་མགོ་རབ་ཏུ་མི་བསྒྱུར་མགོ་བསྒྱུར་དང་མཇིང་ཀྱོག་མི་བྱ། ཕྲག་པ་མི་སྤྲད་གྲོགས་དང་ཕྲག་པ་གཉིས་སྦྲེལ་ཅིང་ཕྲད་དེ་མི་འགྲོ། །ལག་པ་མི་སྦྲེལ་མི་  
གཞན་དང་ལག་པ་གཉིས་སྦྲེལ་ཅིང་མི་འགྲོ། །དེར་མ་གནང་བར་སྟན་ལ་མི་འདུག་ཁྱིམ་བདག་གིས་བདག་གི་ཕྱིར་མ་ཡིན་པར་སྟན་བཏིང་བ་ལ་འདུག་ཤིག་ཅེས་མ་བསྒོ་བར་མི་འདུག་བདག་གི་ཕྱིར་སྟན་བཏིང་བ་ནི་འདུག་ཤིག་ཅེས་མ་བསྒོ་བར་འདུག་ཀྱང་ཉེས་མེད། མ་བརྟགས་  
  
༄༅། །བར་མ་ཡིན། སྟན་གྱི་འོག་ན་བུས་པ་དང་སེམས་ཅན་ཡོད་དམ་མེད་བརྟགས་ཏེ་འདུག་ལུས་ཐམས་ཅད་ཀྱིས་མི་དབབ། སྟན་དང་ཁྲི་ལ་ལུས་ཀྱི་ལྕིད་ཀྱིས་ཕབ་སྟེ་དྲག་ཏུ་མི་འདུག་རྐང་པ་ལ་རྐང་པས་མི་གཞག་རྐང་བ་གཅིག་གི་སྟེང་དུ་གཅིག་མི་གཞག་བརླ་  
ལ་བརླས་མ་ཡིན། བརླ་གཅིག་གི་སྟེང་དུ་གཅིག་བཀལ་ཏེ་མི་འདུག་ལོང་བུ་ལ་ལོང་བུས་མ་ཡིན། རྐང་པའི་ལོང་དུ་གཅིག་གི་སྟེང་དུ་གཅིག་བཞག་སྟེ་མི་འདུག་རྐང་པ་མིག་ཤིབས་མི་དབྲལ་ཁྲིའི་སྟེང་དུ་འདུག་སྟེ་ཁྲིའུ་འོག་ཏུ་རྐང་པ་གཤིབས་ཏེ་མི་འདུག་པ་དང་གདངས་ཏེ་མི་འདུག་སྒྲེན་མོར་མ་ཡིན་  
ཤམ་ཐབས་བརྫེས་ཏེ་རྐུབ་ཕྱུང་ལ་མི་འདུག་ལག་པས་མཁུར་བ་ལ་མི་སྦྱིན། ཁྱིམ་པའི་གནས་ལ་སོགས་པ་མྱ་ངན་བྱེད་པ་བཞིན་ལག་པས་མཁུར་བ་ལ་མི་བརྟེན། རྟིང་བས་ཕྱིར་མི་ཕུལ། ཁྲིའུ་དང་སྟན་རྐང་པའི་རྟིང་པས་ཕུལ་ཞིང་ཕྱིར་མི་ནུར། ཐམས་ཅད་དུ་བསོད་སྙོམས་ནན་ཏན་དུ་  
བླང། ཟས་གག་ཏུ་ཟའང་རུང་སྟེ་གུས་ཤིང་ནན་ཏན་དུ་བླང་ངོ། །ཇི་ལྟར་བླངས་པའི་ཐབས་འོག་ནས་འཆད་པ་རྣམས་ཡིན། མུ་དང་མི་མཉམ། ཟས་ལེན་པའི་ཚེ་ལྟུང་བཟེད་གང་བར་མི་བྱ་ཚོད་མ་དང་མཉམ་པར་ཟན་ཅི་ཙམ་བླངས་པའི་རྐྱེན་ཚོད་མ་ཅི་ཆོག་པ་ཙམ་དུ་བླང། རིམ་བཞིན་དུ་  
ལྟག་འོག་གཞན་དུ་འདྲིམ་བ་ལང་ལ་རིམས་ཞེས་མི་བྱ། བཟའ་བ་དང་བཅའ་བ་མ་འོངས་པར་ལྷུང་བཟེད་མི་བཟེད། ཁ་ཟས་འདྲི་མ་ཞིང་སྦྱིན་པ་མ་འོངས་ཀྱི་བར་དུ་མདུན་ན་ལྷུང་བཟེད་བཟེད་ཅིང་མི་བསྡད། འདི་སྟེང་དུ་མི་གཞག་ཟས་ཀྱི་སྟེང་དུ་ལྷུང་བཟེད་མི་གཞག་ནན་ཏན་བྱས་ཏེ་  
བསོད་སྙོམས་བཟའ། ཟན་ཟ་བའི་ཚེ་ནན་ཏན་བྱ་སྟེ་བསོད་སྙོམས་ལེགས་པར་བཟའ། ལེགས་པར་ཇི་ལྟར་བཟའ་བ་ལོག་ནས་འཆད། ཁམ་རབ་ཏུ་ཆུང་ངུར་མ་ཡིན། ཁམ་རང་ཏུ་ཆུང་བར་བྱས་ཤིང་མི་བཟའ། རབ་ཏུ་ཆེན་པོར་མ་ཡིན། ཁམ་ཆེ་རབ་ཏུ་བྱས་ཤིང་མི་བཟའ་ཁམ་  
ར་ན་པར་བྱས་ཏེ་བཟའ། ཁམ་ཁའི་སྒོར་མ་འོངས་པར་མི་གདངས། ཟན་གྱི་ཁམ་ཁའི་སྒོར་མ་འོངས་པར་སྔ་ནས་ཁ་མི་གདངས། མང་དུ་འདོད་པའི་ཕྱིར་ཚོད་མས་འབྲས་སམ་འབྲས་ཀྱིས་ཚོད་མ་མི་དགབ། ཁ་ཟས་མང་དུ་འདོད་པའི་ཕྱིར་གཅིག་གིས་བཀབ་སྟེ་མི་སྣང་བར་མི་བྱ་  
  
ཟས་ཟ་བ་ལ་སྐྱུར་བ་དང་མངར་བ་སྐད་དུ་རྐན་སྒྲ་མི་གཏོགས། ཐུ་ཐུ་མི་བྱ། ཟས་ལ་མཆིལ་མས་མི་འདེབས། ཧུ་ཧུ་མི་བྱ། ཟས་གྲང་བ་ལ་ཁ་རླངས་ཀྱིས་བསྲོ་བ་སྐད་དུ་ཧུ་ཧུ་མི་བྱ། ཕུ་ཕུ་མི་བྱ། ཁ་ཟས་གྲང་བ་ལ་ཚ་བ་སྐད་དུ་ཕུ་ཕུ་མི་བྱ། ཁམ་ཅན་གྱི་ཟས་ཚིག་མི་སྨྲ་  
ཁ་ཟས་ཀྱིས་བཀང་ལ་མི་སྨྲ། འབྲུམ་བུ་ནས་མི་བཏུ། ཁ་ཟས་འབྲུམ་བུ་ནས་བཏུ་ཞིང་མི་བཟའ། སྨད་བར་མི་བྱ། ཁ་ཟས་ལ་དན་པ་དང་མི་ཞིམ་པ་དང་ལན་ཚྭ་མི་བྲོ་བ་དང་སྟོན་མོ་དན་ཏོ་ཞེས་མི་སྨད། མཁུར་བ་མི་བཟློགས་ཁམ་ཆེན་པོ་མཁུར་བ་རློ་བོར་བྱས་ཏེ་མི་བལྡད། ཁམ་དུ་མི་བཅད་  
ཟས་ཁམ་འཕྲོར་བཅད་ཅིང་མི་བཟའ། རྐན་མ་གཏོགས། ཟན་ཟ་བའི་ཚེ་རྐན་སྒྲ་མི་གཏོགས། ལྕེ་མི་དབྱུང། ཟན་ཟ་བའི་ཚེ་ལྕེ་མི་དབྱུང། མཆོད་རྟེན་འདྲ་བ་བྱས་ཏེ་མི་གཞིག་ཟན་མཆོད་རྟེན་འདྲ་བར་བྱས་ཤིང་མི་གཞིག་མི་བཟའ། ལག་པ་དང་ལྷུང་བཟེད་མི་བལྡག་ལག་པ་དང་ལྷུང་བཟེད་ལ་མི་  
བལྡག་མི་སྤུག་ལག་པ་ལ་ཟས་ཆགས་པ་མི་སྤྲུག་མི་གཞལ། ཟས་ཀྱི་ལྕིད་ལག་ཚད་དུ་མི་བཅལ། ལྷུང་བཟེད་ལ་འདུ་ཤེས་ཏེའོ། །ཟན་ལེན་པའི་ཚེ་མིག་གུད་དུ་མི་བལྟ། འཕྱ་བར་རྟོག་ཅིང་གནན་པོའི་དགེ་སློང་གི་ལྷུང་བཟེད་ལ་མི་བལྟ། འཁོད་པའི་ཕྱིར་ལྟག་འོག་གི་གྲོགས་ཀྱི་ཟན་ལ་མི་ལྟ། ཟན་  
ཟས་ཅན་གྱི་ལག་པས་སྣོད་ལ་མི་གཟུང། ལག་པ་ལ་ཟན་འབགས་བཞིན་དུ་ཆུ་སྣོད་ལ་མི་གཟུང། ཟས་ཅན་གྱི་ཆུས་གཞན་པའི་དགེ་སློང་ལ་མི་གཏོར། །བ་ཟས་དང་འདྲེས་བའི་ཆུས་དགེ་སློང་གྲོགས་ལ་མི་གཏོར། གྲོང་དག་ཏུ་ཁྱིམ་བདག་ལ་མ་ཞུས་པར་མི་གཏོར། ཁྱིམ་བདག་ལ་མ་  
དྲིས་པར་ལྷུང་བཟེད་ཀྱི་ཆུ་མི་འབོ་སྟེ་ས་མ་རུང་ཞིང་ཁྱིམ་བ་མི་དགའ་བར་འགྱུར་བ་དང། ལྷུང་བཟེད་ཀྱི་ཆུ་དབོ། །ཁྱིམ་པས་ཕོ་ཤིག་པར་བསྒོ་བ་ཉེས་མེད་ལྷུང་བཟེད་ཀྱིས་བྲལ་བྲུལ་མི་གཏོར། ལྷུང་བཟེད་ཀྱི་ནང་དུ་ཁ་ཟས་ཀྱི་ཚིགས་མ་བཟར་མི་རུང་པ་བླུགས་ཤིང་མི་དོར། ལྷུང་བཟེད་ལན་  
གསུམ་དུ་བཀྲུས་ལ་ཞལ་ནས་གསུངས་པའི་ཚིགས་སུ་བཅད་པ་བསྔགས་ཏེ་ལྷུང་བཟེད་ཀྱི་ཆུ་སྦྱིན། ཡོན་འདོད་པའི་ཕྱིར་ལྷུང་བཟེད་བཀྲུས་པའི་ཆུ་སློང་ན་ལན་གསུམ་དུ་དག་པར་བཀྲུས་ལ་ཆུས་བཀང་སྟེ་ཞལ་ནས་གསུངས་པའི་ཚིགས་སུ་བཅད་པས་སྔགས་སུ་བཏབ་སྟེ་སྦྱིན། མ་བཏིང་  
  
༄༅། །པའི་ཕྱོགས་སུ་ལྷུང་བཟེད་མི་བཞག་གཞི་མ་བཏིང་བར་ལྷུང་བཟེད་མི་གཞག་འགྲེངས་ཏེ་མི་བཀྲུ། ལྷུང་བཟེད་འགྲེངས་ཏེ་མི་བཀྲུ། གཟུགས་པོར་ཡང་དེ་གཉི་ག་མི་བྱ། ས་གཟུགས་པོར་ལྷུང་བཟེད་གཞག་པའམ་བཀྲུ་བར་མི་བྱ། གཡང་སར་མ་ཡིན་གད་ཁར་  
མ་ཡིན་ལམ་གྱི་བཞི་མདོར་མ་ཡིན། མིང་གིས་སྨོས་པ་འདི་རྣམས་སུ་ལྷུང་བཟེད་བཞག་པའམ་བཀྲུ་བར་མི་བྱ། ཆུའི་འབབ་རྒྱུན་འཕྲོག་ཅིང་འཕྲོག་པ་ལ་མི་བཟེད་ཆུ་དྲག་ཏུ་འབབ་པ་ལ་ལྷུང་བཟེད་ཁ་གྱེན་དུ་བསྟན་ཏེ་ཆུ་མི་བཅུ། བཤང་གཅི་ཚུན་ཆད་མིན་པའི་ཕྱིར་རོ། །མདོ་འདི་མན་ཆད་  
འོག་ནས་འགྲེངས་ཏེ་བཤང་གཅི་མི་བྱ་ཞེས་འབྱུང་བ་ཡན་ཆད་ན་བའི་རྐྱེན་བྱུང་ན་མ་གཏོགས་ཏེ་མི་ན་བར་བྱས་ན་ཉེས་བྱས་སོ། །དེར་མིན་ནའོ། །ན་བའི་རྐྱེན་མ་བྱུང་བས་བསྲུང་དགོས་སོ། །འགྲེངས་པས་འདུག་པ་ལ་ཆོས་མི་བཤད། འདུག་པ་ལ་འགྲེངས་ཏེ་ཆོས་མི་བཤད། འདུག་པས་  
ཉལ་བ་ལ་མ་ཡིན། ཉལ་བ་ལ་འདུག་པས་ཀྱང་ཆོས་མི་བཤད། སྟན་མཐོན་པོ་ལ་མི་འདུག་པ་ལ་དམའ་བ་ལ་འདུག་པས་མ་ཡིན་སྟན་མཐོན་པོ་ལ་འདུག་པ་ལ་སྟན་དམའ་བ་ལ་འདུག་པས་ཆོས་མི་བཤད། བཟང་པོ་དང་ངན་པ་ལ་ཡང་དེ་བཞིན་ནོ། །སྟན་བཟང་པོ་ལ་འདུག་པ་ལ་སྟན་ངན་པ་  
ལ་འདུག་པས་ཆོས་མི་བཤད། ཕྱི་ནས་འོངས་པས་སྔར་འགྲོ་བ་ལམ་ཡིན། སྔར་འགྲོ་བ་ལ་ཕྱི་ན་འདུག་པས་ཆོས་མི་བཤད། ལམ་མ་ཡིན་པས་ལམ་པ་ལ་མ་ཡིན། ལམ་བཞིན་དུ་སོང་བ་ལ་ལམ་གྱི་གཡས་གཡོན་ནས་འགྲོ་ཞིང་ཆོས་མི་བཤད། གཡོགས་པ་ལ་སོགས་པ་ལ་བྱས་པ་ལ་མ་  
ཡིན། མགོ་གཡོགས་པ་དང་དཀྲིས་པ་ལ་སོགས་པའི་མི་ལ་ཆོས་མི་བཤད། རྟ་དང་བལ་གླང་དང། བཞོན་པ་དང་ཁྱོགས་དང་ཁྲི་དང་ཤིང་ལྷམ་གྱོན་པ་ལ་མ་ཡིན། མིང་གིས་སྨོས་པ་འདི་རྣམས་ཞོན་ཞིང་གྱོན་པ་ལ་བདག་བཞོན་པ་མེད་པར་ཆོས་མི་བཤད། ལྷམ་དང་ཤིང་ལྷམ་གྱོན་པ་ལའང་མི་  
བཤད་དོ། །ཞྭ་དང་ཅོད་པན་དང་གཙུག་ཏོར་དང་དཀྲིས་པ་པ་དང་ཕྲེང་པ་ཅན་གྱི་མགོ་ལ་མ་ཡིན། མགོ་ལ་མིང་གིས་སྨོས་པ་འདི་རྣམས་ཀྱི་ས་བཅིངས་པ་ལ་ཆོས་མི་བཤད་དོ། །ལག་ན་གདུགས་དང་དབྱིག་པ་དང་རལ་གྲི་དང་ལག་ཆ་ཅན་ལ་མ་ཡིན། མིང་གིས་སྨོས་པ་འདི་རྣམས་ལག་ན་ཐོགས་  
  
གོ་ཆ་ཅན་ལ་མ་ཡིན། ཡ་ལད་དང་གོ་ཆ་གྱོན་པ་ལ་ཆོས་མི་བཤད། འགྲེངས་ཏེ་བཤང་གཅི་མི་བྱ། སྔོན་པོའི་ཕྱོགས་སུ་མ་ཡིན། རྩྭ་དང་ལྡམ་ལྡུམ་གྱི་སྟེང་དུ་བཤང་གཅི་མི་བྱ། མི་དོར། རྩྭ་དང་ལྡམ་ལྡུམ་གྱི་སྟེང་དུ་བཤང་གཅི་གོས་ལ་རེག་པའང་མི་དོར་  
མཆིལ་མ་དང་སྣབས་དང་སྐྱུགས་བ་དང་ཚད་པ་ཡང་ངོ། །རྩ་བ་དང་ལྡམ་ལྡུམ་སྔོན་པོའི་ཕྱོགས་སུ་མིང་གིས་སྨོས་པ་འདི་རྣམས་མི་དོར། ཆུར་མ་ཡིན། བཤང་གཅི་དང་མཆིལ་མལ་སོགས་པ་ཆུར་མི་དོར། ཤིང་མི་གང་ཙམ་ལས་ལྷག་པ་ལ་མི་འཛེགས་གློ་བུར་མ་གཏོགས་སོ། །འཇིགས་པའི་  
རྐྱེན་བྱུང། ཤིང་རིང་པོ་ལའང་འཛེགས་པ་མ་གཏོགས་ཏེ་ཤིང་མི་གང་ལས་རིང་པ་ཡན་ཆད་ལ་མི་འཛེགས། བསླབ་པའོ། །བསླབ་པ་མང་པོ་རྫོགས་སོ། །བསླབ་པ་རྫོགས་ཏེ་དགེ་སློང་གི་རྣམ་པར་འབྱེད་པའོ། །དགེ་སློང་ཕའི་སོ་སོར་ཐར་པ་འཆད་པ་འདུལ་བ་རྣམ་པར་འབྱེད་པས་གཞི་བཟུང་  
སྟེ་འགྲེལ་པའི་མདོ་རྫོགས་སོ།། །།འདི་མན་ཆད་དགེ་སློང་མའི་འདུལ་བ་བཅུ་གཉིས་སྟོང་གི་ནང་ནས་འབྱུང་བའི་མདོ་སྟེ་དགེ་སློང་མའི་ཁྲིམས་ལ་འཆད་དོ། །ལྟུང་བར་སྦྱོར་བའི་ཚིག་ཚུན་ཆད་དགེ་སློང་མའིོ། །འོག་ནས་ལྟུང་བར་སྦྱོར་བ་ཞེས་འབྱུང་བའི་མདོ་ཡན་ཆད་འདི་མན་ཆད་ནི་དགེ་སློང་མའི་  
ཁྲིམས་སོ། །བཞི་པའིོ། །དགེ་སློང་ཕའི་ཕས་ཕམ་པ་བཞི་དང་དགེ་སློང་མའི་ཕས་ཕམ་པར་གཏོགས་ཏེ་ལྟག་ཏུ་བཤད་ཟིན་པ་ཡིན་ནོ། །རེག་པའི་ཕས་ཕམ་པ་ལ་འཆད་དེ། བདག་གིར་བྱས་པའོ། །བདག་དགའ་བར་འདོད་པ་ལས་ཕས་ཕམ་པར་འགྱུར་ཏེ་ཡན་ལག་གཅིག་མིག་ནས་  
པུས་མོའི་བར་དུའོ། །དགེ་སློང་མའི་མིག་མན་ཆད་པུས་མོ་ཡན་ཆད་ཀྱིས་སྐྱེས་པ་ལ་རེག་ན་ཕས་ཕམ་པར་འགྱུར་ཏེ། ཡན་ལག་གཅིག་རེག་པའོ། །རེག་པ་ལས་ཕམ་པར་འགྱུར་ཏེ་ཡན་ལག་གཅིག་སྐྱེས་པའོ། །སྐྱེས་པ་སྤྱད་བཟོད་པ་ལས་ཕས་ཕམ་པར་འགྱུར་ཏེ་ཡན་ལག་གཅིག་རྒྱོ་  
འདོད་པས་སོ། །སྐྱེས་པའང་དགེ་སློང་མལ་རྒྱོ་བར་སེམས་པ་ལ་རེག་ན་ཕམ་པར་འགྱུར་ཏེ་ཡན་ལག་གཅིག་ཡན་ལག་གཞན་དུ་ན་སྦོམ་པོའོ། །དགེ་སློང་མའི་མིག་ཡན་ཆད་དང་པུས་མོ་མན་ཆད་ཀྱིས་སྐྱེས་པ་ལ་རེག་པ་ནི་སྦོམ་པོ་སྟེ་ཡན་ལག་གོང་དུ་སྨོས་པ་རྣམས་དང་ལྡན་ན་ཕམ་པར་འགྱུར་  
  
༄༅། །འབྲི་བ་ནི་སེམས་གཞན་གྱིས་སོ། །དགེ་སློང་མ་འདོད་ཆགས་ཀྱི་སེམས་ནི་མེད་ཀྱི་སྐྱེས་པའི་མཐང་འཇམ་མམ་རྩུབ་སད་པའི་ཕྱིར་རེག་པ་ནི་སྦོམ་པོའོ། །དེ་སྟེ་སྐྱེས་པའང་དེའི་ཚེ་དེར་ཤེས་ནའང་འདི་བཞིན་ནོ། །རེག་པ་ནི་དགེ་སློང་མའང་འདོད་ཆགས་ཀྱི་སེམས་ཡོད་ལ་སྐྱེས་  
པའང་འདོད་ཆགས་ཀྱི་སེམས་ཡོད་དེ་སྐྱེས་པ་འདོད་ཆགས་པར་ཤེས་བཞིན་རེག་ན་ཕམ་པའོ། །འོངས་ཏེ་དེ་ལྟར་མ་ཡིན་ན་ཡང་ངོ། །དགེ་སློང་མ་དང་སྐྱེས་པ་གཉིས་ཀ་འདོད་ཆགས་ཀྱི་སེམས་མེད་པར་རེག་པ་ནི་ཉེས་བྱས་སོ། །བུད་མེད་དགེ་སློང་མ་འདོད་ཆགས་ཡོད་པས་རེག་ནའང་ཉེས་  
བྱས། ལྟུང་བ་མེད་པ་ནི་བདག་གིར་མ་བྱས་ནའོ། །དགེ་སློང་མ་འདོད་ཆགས་མེད་དེ་རེག་པར་མི་འདོད་བཞིན་དུ་སྐྱེས་པས་རེག་ཅིང་བཟུང་བ་ནི་ཉེས་མེད་དོ། །ཉེས་མེད་པ་ནི་བུ་ལ་རེག་པའོ། །དགེ་སློང་མས་བདག་གི་སྔོན་གྱི་བུ་ཁྱེའུ་ཆུང་དུ་ལ་རེག་པ་ནི་ཉེས་མེད་དོ། །བྱིས་པའང་རུང་གཞན་  
ལ་མི་རེག་གོ། །བདག་གི་བུ་མ་ཡིན་ན་གཞན་གྱི་བྱིས་པ་ཆུང་དུ་དང་སྐྱེས་པ་ལ་མི་རེག་པར་བྱ། སྟེན་ཕོད་པའི་སྐྱེས་པ་དང། རེག་ནས་ཕམ་པར་འགྱུར་བའི་སྐྱེས་པ་ནི་ཕོ་མཚན་དང་ལྡན་ཞིང་མི་ཚངས་པར་སྤྱོད་ནུས་པ་དང། འདོད་པ་དང་ལྡན་པས། སྐྱེས་པ་དེ་འདོད་ཆགས་ཀྱི་སེམས་དང་ཡང་  
ལྡན་ཏེ་གཞན་ལ་འདོད་ཆགས་ཀྱི་སེམས་སྐྱེས་པ་ནི་མ་ཡིན་གྱི་དགེ་སློང་མ་དེ་ཉིད་ལ་འདོད་ཆགས་ཀྱི་སེམས་སྐྱེས་པ་ཡིན་ན་ཕམ་པར་འགྱུར་རོ། །དེ་བཅུད་པའི་ཕྱིར་ཚིག་ཤེས་ནས་ཀུན་རྫོགས་པར་ནུས་པའོ། །སྐྱེས་པ་ཚིག་ཟུར་གྱིས་ཤེས་ཤིང་བརྔ་ཕྲད་པ་ཡིན་པ་ལས་ཁྲིམས་རལ་བར་འགྱུར་  
ཏེ་ཁྲིམས་གཞན་གྱི་ཡན་ལག་ཏུ་དགོས་པའི་ཕྱིར་འདི་བཤད་དོ། །རེག་པའི་ཕས་ཕམ་པའོ། །རེག་པའི་ཕས་ཕམ་པ་རྫོགས་སོ།། །།སྐྱེས་པའི་མདུན་དུ་གནད་པའི་ཕམ་པ་ལ་འཆད་དེ། ལུས་ཀྱི་ཕས་ཕམ་པ་སྐྱེས་པའི་མདུན་དུ་ལུས་ཀྱིས་ཕབ་ཅིང་གནད་པ་ལས་ཕམ་པར་འགྱུར་ཏེ་ཡན་  
ལག་གཅིག་ཞེན་པས་སྐྱེས་པའི་མདུན་དུ་གནས་པ་ཡང་འདོད་ཆགས་ཀྱི་སེམས་ཡོད་པ་ལས་ཕམ་པར་འགྱུར་ཏེ་ཡན་ལག་གཅིག་མངོན་པར་འདུག་པ་ལ་བསྙེན་པར་ཞེན་ཅིང་དེ་ལ་སྐྱེས་པས་སོ། །སྐྱེས་པ་མིག་སྔ་ན་འདུག་ཅིང་འདོད་ཆགས་དང་ཡང་ལྡན་མི་ཚངས་པར་སྤྱོད་དུ་འོང་བའི་  
  
དེ་ཕྱིན་ནའོ། །སྐྱེས་པ་མི་ཚངས་པར་སྤྱོད་དུ་འོངས་ཏེ་ལག་གིས་སླེབས་ཚུན་ཆད་དུ་འོངས་པ་ལ་གནང་ན་ཕམ་སྟེ་ཡན་ལག་འདི་རྣམས་དང་ལྡན་ན་ཕམ་པའོ། །ཞེན་པ་དང་ཞེན་མ་ལྷན་ཅིག་ཏུ་ཏྲོག་ཏྲོག་པོར་བྱེད་ན་སྦོམ་པོ། །དགེ་སློང་མ་དང་སྐྱེས་  
པ་གཉིས་ཀ་འདོད་ཆགས་དང་ལྡན་ཞིང་སྟེགས་སྔགས་ལ་སོགས་པས་ཏྲོག་ཏྲོག་མོར་བྱས་ན་སྦོམ་པོའོ། །ལྟར་ལྟར་མོ། །འདོད་ཆགས་ཀྱི་སེམས་ཀྱིས་རྩེད་མོ་དང་ལུས་སྒྱུར་དང་མི་ཟུར་དང་སྣ་སྙེར་ལ་སོགས་པ་བྱས་ན་སྦོམ་པོའོ། །རྙིལ་རྙིལ་མོ། །སྐྱེས་པ་དང་སེད་སེད་པོར་རྩེ་རྩེ་བ་ལས་འདོད་  
ཆགས་ཀྱིས་མྱོས་ཏེ་རྙིལ་མོར་འགྱུར་པའང་སྦོམ་པོ། །དེར་བསྟན་པར་ཁས་བླངས་པ། སྐྱེས་པས་མི་ཚངས་པར་སྤྱད་པའི་ཕྱིར་ཤོག་ཤིག་ཅེས་བྱས་ཏེ་དེ་ལྟར་བྱའོ་ཞེས་ཁས་བླངས་ནའང་སྦོམ་པོའོ། །དུས་བོར་བ། དུས་མལ་འདིར་ཤོག་ཤིག་ཅེས་སྐྱེས་པས་སྨྲས་ཏེ་ཁས་བླངས་ན་སྦོམ་པོ་  
མཚན་མས་སོ། །གོས་འདི་ལྟ་བུ་ཞིག་གྱོན་ན་མི་ཚངས་པར་སྤྱད་ཀྱིས་ཤོག་ཤིག་ཅེས་བྱས་ཏེ་ཁས་བླངས་ནའང་སྦོམ་པོའོ། །འོང་བ་དང་འགྲོ་བར་འཇུག་པ་དེ་བདག་གིས་བྱས་པ། སྐྱེས་པ་ཕས་འོང་ངམ་མི་འོང་བ་དང་གུད་དུ་འགྲོ་བལ་མི་ཚངས་པར་སྤྱད་འདོད་པའི་ཕྱིར་བྱ་ར་བྱེད་ཅིང་ལྟ་ཞིང་རྟོག་  
ནའང་སྦོམ་པོའོ། །ལུས་ཀྱིས་ཕབ་པའི་ཕས་ཕམ་པའོ། །སྐྱེས་པའི་མདུན་དུ་གནད་པའི་ཕས་ཕམ་པ་རྫོགས་སོ།། །།གྲོགས་ཀྱི་ཕམ་པ་བཅབས་པའི་ཕས་ཕམ་པ་ལ་འཆད་དེ། དགེ་སློང་མའི་ཕས་ཕམ་པ་བཅབས་པའོ། །དགེ་སློང་མའི་ཕས་ཕམ་པ་བརྒྱད་ལ་གང་བྱས་རྐྱང་རུང་སྟེ་ཕམ་པ་བྱུང་  
བ་ཞིག་ཡོད་ན་ཤེས་བཞིན་དུ་བཅབས་ལ་ཞག་གཅིག་གི་སྐྱ་རེངས་བྱུང་ན་ཕམ་པར་གྱུར་ཏོ། །བཅབས་པའི་ཕས་ཕམ་པའོ། །ཕས་ཕམ་པ་བཅབས་པའི་ཕམ་པ་རྫོགས་སོ།། །།དགེ་སློང་ཆད་པས་བཅད་པ་བ་དྲངས་པའི་ཕམ་པ་ལ་འཆད་དེ། ཆགས་པས་གསོལ་བར་གདོན་མི་ཟ་བ་ལས་སྤངས་  
བའི་དགེ་སློང་ཕྱག་མི་བྱ་བར་རིག་པར་སྡོམ་པ་བྱས་པ་ཤེས་ནས་དེའི་ཕྱིར་བཟློག་ཅིང་མ་བཏང་ན་དབྱེན་དུ་འཇུག་པ་བཞིན་ནོ། །དགེ་སློང་མའི་གནས་སུ་རྟག་པར་འགྲོ་ཞིང་འདུག་པ་ལས་དགེ་འདུན་ཕོས་མ་འགྲོ་ཞིག་ཅེས་བསྒོ་བ་ལས་མ་བཏུབ་ནས་ཆད་པས་བཅད་དེ། བསྐྲད་པ་ལས་དགེ་འདུན་མོས་  
  
༄༅། །ཀྱང་དགེ་སློང་དེ་ལ་ཆོས་བཞིན་དུ་ཕྱག་མི་བྱ་ཞིང་མི་བསྐོར་བར་བཞག་པ་ལས་དགེ་སློང་དེ་སླར་དགེ་འདུན་ལ་བཟོད་པར་གསོལ་བར་བསམས་ཤིང་ཆས་པ་ལས་དགེ་སློང་མ་གག་ཀྱང་རུང་གཅིག་གིས་དེ་ལྟར་ཤེས་བཞིན་དུ་ཁོང་གིས་བསྐྲད་དུ་ཟད་མོད་འཆགས་ཅི་དགོས་འཚོ་བ་  
ལ་སོགས་པ་ངས་སྦྱར་རོ་ཞེས་བྱས་ནས་ཁ་དྲངས་ཏེ་བཞག་ན་ཕམ་མོ། །བཟློག་པའི་ཕས་ཕམ་པའོ། །དགེ་འདུན་གྱིས་ཆད་པས་བཅད་པའི་དགེ་སློང་སླར་བཟོད་པར་གསོལ་བ་ལ་དགེ་སློང་མས་ཁ་དྲངས་པའི་ཕམ་པ་རྫོགས་སོ། །དགེ་སློང་མའི་ཕས་ཕམ་པའོ། །དགེ་སློང་མའི་ཕས་ཕམ་པ་བཞི་  
ཆར་རྫོགས་སོ།། །།འདི་མན་ཆད་དགེ་སློང་མའི་ལྷག་མ་ཉི་ཤུ་ལ་འཆད་དེ། སྨྱན་གྱི་ལྷག་མ་ལ་འཆད་དེ། སྨྱན་དགེ་སློང་མ་ལ་ཁྱིམ་མའི་བསྔགས་ན་སྦོམ་པོའོ། །དགེ་སློང་མས་སྐྱེས་པ་དང་བུད་མེད་གཉིས་སྤྲད་དེ་སྨྱན་བྱས་ན་ལྷག་མར་འགྱུར་བ་ནི་དགེ་སློང་ཕས་སྨྱན་བྱས་ཏེ་ལྷག་མར་འགྱུར་  
བ་དང་འདྲའོ། །དགེ་སློང་ཕའི་སྨྱན་བཤད་པའི་སྟེང་དུ་འདི་རྣམས་བླ་ཐབས་སུ་བསྣན་ཏེ། དགེ་སློང་མ་གྲོགས་ལ་དགེ་སློང་མལ་བྱུང་ཞིང་སླར་ཁྱིམ་དུ་འཇུག་ཅིང་འདོད་པ་ལྔ་སྤྱད་པའི་རིགས་སོ་ཞེས་གྲོས་བཏབ་ན་སྦོམ་པོའོ། །སྟུ་འཚོང་མ་གཞན་འཇུག་ན་ཡང་ངོ། །བུད་མེད་ལ་རྒྱན་ལ་སོགས་  
པ་འཕྱོ་བའི་ཡོ་བྱད་སྦྱར་ཏེ་སླར་འདོད་པའི་ཕྱིར་སཱུ་འཚོང་མ་བྱེད་དུ་བཅུག་ན་ཡང་སྦོམ་པོའོ། །རིན་གྱི་ཕྱིར་བཏང་ན་ཐ་དད་པར་མི་འགྱུར་རོ། །གཡོག་མོ་འམ་བྲན་མོ་ལ་སྟུ་གླ་བླང་བའི་ཕྱིར་བརྒྱན་ཏེ་རྒྱོར་བཏང་ནའང་སྦོམ་པོའོ། །དགེ་སློང་མའི་སྨྱན་ཏེ་དགེ་འདུན་གྱི་ལྷག་མའོ། །སྨྱན་གྱི་  
དགེ་འདུན་ལྷག་མ་རྫོགས་སོ།། །།རྩ་བ་མེད་པ་དང་བག་གི་དགེ་འདུན་གྱི་ལྷག་མ་ལ་འཆད་དེ། རྩ་བ་མེད་པ་དང་བག་དགེ་སློང་མས་ཕས་ཕམ་པས་སྐུར་ཏམ་ཕས་ཕམ་པའི་ཆས་སྐུར་ན་ལྷག་མར་འགྱུར་ཏེ་ཡན་ལག་དང་བཤད་པ་ནི་དགེ་སློང་ཕའི་འདྲའོ། །ཕོར་ནི་མོ་དེར་ནི་ཕོའོ།།  
དགེ་སློང་ཕས་དགེ་སློང་པོ་ལ་སྐུར་ན་རྩ་བ་མེད་པས་དང་བག་གི་ལྷག་མར་གྱུར་པ་བཞིན་དུ་དགེ་སློང་མས་ཀྱང་དགེ་སློང་མོ་གྲོགས་མོ་ལ་སྐུར་ན་བག་དང་རྩ་བ་མེད་པའི་ལྷག་པར་འགྱུར་རོ། །དགེ་སློང་ཕ་ལས་སྐུར་བའི་ཉེས་པའི་དམིགས་གུད་ནས་འཆད་དོ། །བག་དང་རྩ་བ་མེད་པའི་དགེ་  
  
། །།ནོར་རྫས་ལེན་པའི་ལྷག་མ་ལ་འཆད་དེ། ཆུང་ཟད་བདག་གིར་བྱས་པ་ཡང་ངོ། །གཞན་ལས་ནོར་རྫས་བླངས་ཏེ་བདག་གིས་བྱས་པ་ལས་ལྷག་མར་འགྱུར་ཏེ། ཡན་ལག་གཅིག་ཞེན་པས་སོ། །འདོད་ཆགས་ཀྱི་སེམས་དང་བཅས་པས་ཟང་ཟིང་བླངས་པ་  
ལས་ལྷག་མར་འགྱུར་ཏེ་ཡན་ལག་གཅིག་སྐྱེས་པའོ། །འདོད་ཆགས་དང་བཅས་པས་སྐྱེས་པ་ལས་བླངས་ཕ་ལས་ལྷག་མར་འགྱུར་ཏེ་ཡན་ལག་གཅིག་ཡན་ལག་འདི་རྣམས་དང་ལྡན་ན་ལྷག་མར་འགྱུར་རོ། །ཞེན་པ་དང་མ་ཞེན་པ་ཡང་ངོ། །དགེ་སློང་མ་ལ་ཡང་འདོད་ཆགས་ཡོད་ལ་  
སྐྱེས་པ་ཡང་དགེ་སློང་མ་དེ་དང་མི་ཚངས་པར་སྤྱད་པར་འདོད་ཆགས་ཡོད་བཞིན་དུ་ནོར་རྫས་བླངས་ན་ལྷག་མར་འགྱུར་རོ། །དགེ་སློང་མ་དང་སྐྱེས་པ་གཉིས་ཀ་འདོད་ཆགས་མེད་པར་བླངས་པ་ནི་ཉེས་མེད་དོ། །མ་ཞེན་པ་ན་སྦོམ་པོའོ། དགེ་སློང་མ་ལ་ནི་འདོད་ཆགས་ཀྱི་སེམས་མེད་ཀྱི་སྐྱེས་པ་  
འདོད་ཆགས་ཀྱི་སེམས་ཡོད་པ་ལས་བླངས་ན་སྦོམ་པོའོ། །ཉེས་བྱས་པ་ནི་མ་ཞེན་པའོ། །དགེ་སློང་མ་ལ་འདོད་ཆགས་ཡོད་ན་སྐྱེས་པ་ལ་འདོད་ཆགས་མེད་པ་ལས་བླངས་པ་ནི་ཉེས་བྱས་སོ། །ཆུང་ཟད་འཛིན་པའོ། །འདོད་ཆགས་ཀྱི་སེམས་ཀྱིས་ནོར་རྫས་བླངས་པའི་ལྷག་མ་རྫོགས་སོ།། །།ནོར་རྫས་  
ལེན་དུ་བཅུག་པའི་ལྷག་མ་ལ་འཆད་དེ། ཞེན་པ་ལ་མ་ཞེན་པས་ཆུང་ཟད་བདག་གིར་བྱས་ན་མ་ཉེས་སོ་ཞེས་དགེ་སློང་མ་ལ་བསྒོ་ནའོ། །དགེ་སློང་མ་གཅིག་གིས་དགེ་སློང་མ་གཅིག་ལ་སྐྱེས་པ་ལས་ནོར་རྫས་ལོང་ཤིག་ཅེས་བསྒོ་ན་ནོར་ལེན་པའི་བུད་མེད་དང་སྐྱེས་པ་གཉིས་ཀ་ལ་འདོད་ཆགས་ཡོད་ན་  
ལེན་དུ་འཇུག་པའི་དགེ་སློང་མ་ལ་འདོད་ཆགས་མེད་ཀྱང་གཉིས་ཀ་ལྷག་མའོ། །སྐྱེས་པ་ལ་འདོད་ཆགས་ཡོད་ན་ལེན་པ་དང་ལེན་དུ་བཅུག་པ་གཉིས་ལ་འདོད་ཆགས་མེད་ཀྱང་གཉིས་ཀ་སྦོམ་པོར་འགྱུར་རོ། །སྐྱེས་པ་ལ་འདོད་ཆགས་མེད་ན་ནོར་ལེན་པའི་དགེ་སློང་མལ་འདོད་ཆགས་ཡོད་ཀྱང་དགེ་  
སྲོང་མ་གཉིས་ཀ་ཉེས་བྱས་སོ། །གསུམ་ཆར་ལ་འདོད་ཆགས་ཀྱི་སེམས་མེད་ན་ཉེས་མེད་དོ། །ཆུང་ཟད་འཛིན་པར་འདོམས་པའོ། །ནོར་ལེན་དུ་བཅུག་སྟེ་འདོད་ཆགས་ཡོད་པའི་ལྷག་མ་རྫོགས་སོ།། །།ནུབ་མོ་ཕྱི་རོལ་དུ་བྱུང་བའི་ལྷག་མ་ལ་འཆད་དེ། འོག་མ་བཞི་ནི་དགེ་སློང་མ་མེད་ནའོ། །  
  
༄༅། །འོག་ནས་ནུབ་མོ་སྒོར་འགྲོ་བ་དང་ཉིན་པར་ལམ་དུ་འགྲོ་བ་དང་ཆུ་རྒལ་བ་དང་ཉིན་པར་མཚམས་ཀྱི་ཕྱི་རོལ་དུ་འགྲོ་བ་དང་བཞི་ནི་དགེ་སློང་མ་གྲོགས་མེད་ན་ལྷག་མར་འགྱུར་རོ། །སུམ་ཆ་མ་གཏོགས་སོ། །དགེ་སློང་མ་ཞིག་གྲོགས་སུ་ཁྲིད་དེ་ལྟག་ཏུ་སྨོས་པ་བཞི་ལས་གང་ཡང་  
རུང། །གྲོགས་སུ་ཁྲིད་ན་སུམ་ཆ་མ་ཚང་བའི་ཕྱིར་ཉེས་བྱས་སོ། །དགེ་སློབ་མའོ། །མདོ་ལྷག་མ་ལྟར་སུམ་ཆ་མ་ཚང་སྟེ་ཉེས་བྱས་སུ་འགྱུར་བ་ནི་དགེ་སློབ་མ་ངང་འགྲོགས་ཤིང་ཁྲིད་པ་ལས་འགྱུར་རོ། །སུམ་ཆ་ནི་དགེ་སྦྱོང་མའོ། །དག་སྦྱོང་མ་གྲོགས་སུ་ཁྲིད་པ་ནི་སུམ་གཉིས་མ་ཚང་བའི་  
ཕྱིར་སྦོམ་པོར་འགྱུར་རོ། །ཉེས་མེད་པ་ནི་མི་འདོད་དེ་བྲལ་བའོ། །དགེ་སློང་མ་གྲོགས་སུ་ཁྲིད་དེ་འགྲོ་བ་ལས་གྲོགས་མོ་དེ་བྲོས་སམ་ཤི་འམ་ཁྱིམ་པར་བབས་སམ་རྐུན་པོས་ཁྱེར་ན་བདག་གཅིག་པུ་ལུས་པ་ནི་ཉེས་མེད་དོ། །བར་ཆད་དུ་འགྲོ་བའི་དབང་གིས་ཀྱང་ངོ། །གྲོགས་སུ་ཁྲིད་ཁྲིད་པའི་  
དགེ་སློང་མ་དེ་ལ་ཞང་བློན་ནམ་ཡུལ་དཔོན་ལྟ་བུས་རྩེ་བའི་རྐྱེན་ཅིག་ཡོད་དེ་ཚངས་པར་སྤྱོད་པའི་བར་ཆད་དང་སྲོག་ལ་དམའ་བ་ཙམ་གྱི་ཚོང་ན་གྲོགས་མོ་སླར་སོང་སྟེ་དགེ་སློང་མ་གཅིག་པུ་ལུས་ཀྱང་ཉེས་མེད་དོ། །སྦྱོར་བ་བཞིན་དུ་ཐ་མའི་དུས་སུ་རྟོག་པ་ཚུན་ཆད་དུའོ། །ནུབ་མོ་ཕྱི་རོལ་དུ་སོང་སྟེ་  
ལྷག་མར་འགྱུར་བའི་ཚད་ནི་ནམ་སུམ་ཆ་ཟད་ཀྱི་བར་དུ་ནི་ཉེས་བྱས། སྐྱ་རེངས་མ་བྱུང་གི་བར་དུ་སྦོམ་པོ་སྐྱ་རེངས་དང་པོ་བྱུང་ན་ལྷག་མར་འགྱུར་རོ། །ནུབ་པའི་མཐའ་ནི་ཉི་མ་མཐའ། ཉིན་པར་མཚམས་ཀྱི་ཕྱི་རོལ་ན་འདུག་པ་ནི་ཉི་མ་ནུབ་སྟེ་དམར་ཐག་ཆད་ན་ལྷག་མར་འགྱུར་རོ། །ནུབ་མོ་  
དབྱར་མོ་ཐང་གི་ཕྱི་རོལ་ན་གནས་ནའོ། །ནུབ་མོ་མཚམས་ཀྱི་ཕྱི་རོལ་ན་གནས་ན་ལྷག་མར་འགྱུར་བ་ནི་བདག་གི་གནས་ཁང་ཉིད་ཀྱི་སྒོ་འདས་པ་ཕན་ཆད་ཕྱི་རོལ་དུ་བརྩི་སྟེ། སྒོ་ཕན་ཆད་དུ་སྐྱ་རེངས་བྱུང་ན་ལྷག་མར་འགྱུར་རོ། །ནུབ་མོ་འབྲལ་བའོ། །ནུབ་མོ་མཚམས་ཀྱི་ཕྱི་རོལ་དུ་གནས་པའི་  
ལྷག་མ་རྫོགས་སོ།། །།ཉིན་མོ་མཚམས་ཀྱི་ཕྱི་རོལ་ན་གནས་པའི་ལྷག་མ་ལ་འཆད་དེ། ཉིན་མོ་ཉིན་པར་མཚམས་ཀྱི་ཕྱི་རོལ་ན་འདུག་པ་ལས་ལྷག་མར་འགྱུར་རོ། །མུ་གེའི་ཚེ་གཅིག་པུ་གཉེན་གྱི་ཁྱིམ་དུ་ཟས་ཀྱི་ཕྱིར་སོང་ལ་གཉེན་དང་ལྷན་ཅིག་ཏུ་འབྲེལ་པར་ཉེ་བར་སོང་སྟེ་གནང་བ་ཐོབ་  
  
།མུ་གེ་བྱུང་བའི་ཚེ་གཉེན་གྱི་ཁྱིམ་དུ་ཟན་གྱི་ཕྱིར་འགྲོ་བར་དགེ་འདུན་གྱིས་གནང་ལ་གྲོགས་མེད་པར་སོང་བ་ནི་ཉེས་མེད་དོ། །དགེ་འདུན་གྱིས་གནང་བའང་མེད་པར་གྲོགས་མེད་པར་སོང་ན་ལྷག་མར་འགྱུར་རོ། །དེ་སྦྱིན་མུ་གེའི་ཚེ་དགེ་སློང་མ་གཉེན་གྱི་དེར་ཟན་ཟར་འགྲོ་བར་གསོལ་ན་  
གྲོགས་མེད་ཀྱང་དགེ་འདུན་གྱིས་གནང་བ་སྦྱིན་ནོ། །ཉིན་མོའི་འབྲལ་བའོ། །ཉིན་མོའི་མཚམས་ཀྱི་ཕྱི་རོལ་དུ་གྲོགས་མེད་པར་གནས་པའི་ལྟུང་བ་རྫོགས་སོ།། །།ལམ་དུ་འགྲོ་བའི་ལྷག་མ་ལ་འཆད་དེ། ལམ་དུ་འགྲོ་བའོ། །དགེ་སློང་མ་གྲོགས་མེད་པར་ལམ་དུ་ཞུགས་ནས་རྒྱང་  
གྲགས་རེ་རེ་ཞིང་ལྷག་མ་རེ་རེར་འགྱུར། རྒྱང་གྲགས་ཕྱེད་ཅིང་སྦོམ་པོ་རེ་རེར་འགྱུར་རོ། །ལམ་དུ་འཇུག་པའོ། །གྲོགས་མེད་བར་ལམ་དུ་འགྲོ་བའི་ལྷག་མ་རྫོགས་སོ།། །།གྲོགས་མེད་པར་ཆུ་རྒལ་བའི་ལྷག་མ་ལ་འཆད་དེ། ཆུ་ཕ་རོལ་དུ་རྒལ་བའོ། །ཆུ་བརྒལ་ཏེ་ཕ་རོལ་ཏུ་ཕྱིན་ན་  
ལྷག་མར་འགྱུར། རྐྱལ་ཏེ་ཕ་རོལ་ཏུ་ཕྱིན་པའོ། །ཆུ་བརྒལ་ཏེ་ཕ་རོལ་ཏུ་ཕྱིན་པ་ནི་རྐྱལ་ཏེ་ཕ་རོལ་ཏུ་ཕྱིན་ན་ལྷག་མར་འགྱུར་རོ། །ཚུན་ཆད་ནི་སྦོམ་པོའོ། །ཕ་རོལ་མ་ཕྱིན་པར་སླར་ལོག་པ་ནི་སྦོམ་པོའོ། །ཉེས་བྱས་པ་ནི་ཡུར་བའི་ཕ་རོལ་ཏུ་ཕྱིན་པའོ། །ཆུ་རྐྱལ་དུ་མི་ཆོག་པ་དང་  
ཡུར་བ་ཙམ་ཡན་ཆད་རྒལ་བ་ནི་ཉེས་བྱས་སོ། །ཆུ་རྒལ་བའོ། །གྲོགས་མེད་པར་ཆུ་རྒལ་བའི་ལྷག་མ་རྫོགས་སོ།། །།རབ་ཏུ་འབྱུང་བའོ། །ཐུག་ཐུབ་ཏུ་བུད་མེད་རབ་ཏུ་ཕྱུང་ན་ལྷག་མར་འགྱུར་རོ། །མང་པོས་བསྐོས་བདག་པོས་བཏང་རྒྱལ་པོས་གནང་སྟེ་གསད་པའི་ཕྱིར་བ་ལས་ནའོ། །  
བུད་མེད་མི་ཤ་ཟ་བ་མ་རུངས་མ་ཡུལ་མིས་ཀྱང་གྲགས་པར་འགྱུར་ནས་རྒྱལ་པོ་ལ་ཕུལ་ཁྱིམ་ཐབ་ཀྱིས་ཀྱང་བཏང་རྒྱལ་པོས་ཀྱང་གསད་པར་ཆད་པ་ལས་དེ་ལྟ་བུའི་བུད་མེད་ཐུག་ཐུབ་ཏུ་རབ་ཏུ་བྱུང་ན་ལྷག་མར་འགྱུར། །མཁན་མོར་ནའོ། །བུད་མེད་ཐུག་ཐུབ་ཏུ་རབ་ཏུ་བྱུང་བདེ་མཁན་མོ་  
གང་ཡིན་པ་དེ་ལྷག་མར་འགྱུར་རོ། །དེར་ཤེས་ནའོ། །བུད་མེད་མ་རུངས་མ་རྒྱལ་པོ་ལ་གསོལ་ཏེ། གསད་པར་ཆད་པར་ཤེས་བཞིན་པ་ལས་རབ་ཏུ་ཕྱུང་ན་ལྷག་མར་འགྱུར་རོ། །རབ་ཏུ་བྱུང་བའོ། །ཐུག་ཐུབ་ཏུ་རབ་ཏུ་འབྱིན་པའི་ལྷག་མ་རྫོགས་སོ།། །།ཤི་བའི་ནོར་བླངས་པའོ། །ཁྱིམ་  
  
༄༅། །བས་དགེ་སློང་མ་ལ་ནོར་སྦྱིན་པར་ཁས་བླངས་པ་ལས་ཁྱིམ་པ་དེ་ཤི་བ་དང་དེའི་སྒོ་བགགས་ནས་རོ་ཕྱིར་མ་བཏང་ཞིང་སྔོན་ནོར་སྦྱིན་པ་བདས་ན་ལྷག་མ། ལྟུང་བ་མེད་པ་ནི་དགེ་འདུན་གྱི་ནའོ། །ཁྱིམ་པས་དགེ་འདུན་ལ་ནོར་བྱིན་པ་ཁས་བླངས་པ་ལས་ཁྱིམ་པ་ཤི་སྟེ་  
སྔོན་ནོར་སྦྱིན་པ་དེ་བདས་ཏེ་སྔོན་ནོར་བྱིན་པ་དེ་དགེ་སློང་མ་ལ་བླངས་པ་ནི་ཉེས་མེད་དོ། །དེ་སྟེ་བྱ་བ་ཉུང་ནའོ། །མདོ་ལྟག་མ་ལྟར་ཉེས་པའང་སྒོ་བཅད་ཅིང་མཐུས་བུ་ལོན་དུ་མི་བདའ་བའི་སྔོན་དགེ་འདུན་ལ་ནོར་ཞིག་དབུལ་བར་ཁས་བླངས་ཏེ་ཤི་བའི་ཡང་བསོད་ནམས་ཏེ་དབུལ་བའི་རིགས་སོ་  
ཞེས་བྱ་བ་ནི་ཉེས་མེད་དོ། །བླངས་པའོ། །ཁྱིམ་བདག་ཤི་བ་ལས་ནོར་བླངས་པའི་ལྷག་མ་རྫོགས་སོ།། །།མཚམས་ཀྱི་ཕྱི་རོལ་ལ་ཆགས་པའོ། །དགེ་སློང་མའི་དགེ་འདུན་གྱིས་དགེ་སློང་ལ་ཆད་པས་བཅད་ཅིང་བསྐྲད་པ་ལ་དགེ་སློང་མ་ཁ་ཅིག་གིས་མཚམས་ཀྱི་ཕྱི་རོལ་དུ་དོང་སྟེ། ཐུག་ཐུབ་ཏུ་  
འཆགས་སུ་བཅུག་ཅིང་ཆད་པས་གནང་བར་བྱས་ན་ལྷག་མར་འགྱུར་རོ། །འཆགས་པའོ། །ཆད་པས་བཅད་པའི་དགེ་སློང་མ་ཐུག་ཐུབ་ཏུ་འཆགས་སུ་བཅུག་ཅིང་ཆད་པ་བྱུང་བའི་ལྷག་མ་རྫོགས་སོ།། །།དཀོན་མཆོག་བཤགས་པ་ནི་འདི་དག་དང་དགེ་སྦྱོང་གཞན་འདྲས་དེར་ཆངས་པའི་སྤྱོད་པ་  
སྤྱད་དོ་ཞེས་པའི་ཚིག་འདི་ལ་ཞུགས་པ་མ་བཏང་ནའོ། །དགེ་སློང་མས་སངས་རྒྱས་ཀྱི་ཆོས་དང་མུར་འདུག་གི་ཆོས་སྤྱོད་པ་མི་འདྲ་བ་མེད་དེ། སངས་རྒྱས་ཀྱི་ཆོས་ནི་བཏང་མུར་འདུག་གི་ཚངས་པར་སྤྱོད་པ་བྱའོ་ཞེས་སྨྲས་ན་ལྷག་མར་འགྱུར་རོ། །དགེ་འདུན་དབྱིན་དུ་འཇུག་པ་བཞིན་ནོ། །  
མདོ་ལྟག་མ་ལྟར་ལྷག་མར་འགྱུར་བ་ནི་དགེ་འདུན་གྱི་དབྱེན་དུ་ཞུགས་པ་ལ་དགེ་འདུན་གྱིས་ལན་གསུམ་དུ་བསྒོས་ཏེ་མ་བཏང་པ་ལས་ལྷག་མར་འགྱུར་བ་བཞིན་དུ་འྡིའང་འདི་སྐད་མ་ཟེར་ཞེས་ལན་གསུམ་དུ་བསྒོ་སྟེ་མ་བཏུབ་ན་ལྷག་མར་འགྱུར་རོ། །འོག་མ་དག་ཀྱང་ངོ། །འོག་ནས་ལྷག་  
མ་འབྱུང་བ་རྣམས་ཀྱང་ལན་གསུམ་དུ་བསྒོ་སྟེ་མ་བཏང་ན་ལྷག་མར་འགྱུར་རོ། །ཕུལ་བའོ། །སངས་རྒྱས་ཀྱི་ཆོས་མི་བྱེད་མུར་འདུག་གི་ཆོས་སྤྱོད་དོ་ཞེས་ཟེར་བའི་ལྷག་མ་རྫོགས་སོ།། །།འདོད་པ་དང་ལྡན་པ་ལ་སོགས་པས་དགེ་སློང་མ་ལ་བསྒོ་བའོ། །མདོ་འོག་མ་སྐད་དུ་འཐབ་མོ་དང་  
  
།འཐབ་མོ་དང་འཕྱ་བ་དང་འཁོན་པ་དང་རྩོད་པ་  
དགེ་སློང་མ་དང་ལྷན་ཅིག་བཟློག་ནའོ། །འཐབ་མོ་བྱེད་པ་དང་འཕྱ་པ་དང་འཁོན་པ་དང་རྩོད་པ་བྱེད་ཅིང་སྨྲ་པ་ལ་དེ་ལྟར་མ་བྱེད་ཅིག་ཅེས་འདོམས་པའི་ཚེ་དགེ་སློང་མ་ལ་ཁྱོད་འདོད་ཆགས་དང་ལྡན་པ་ཞེ་སྡང་དང་ལྡན་པ་གཏི་མུག་དང་ལྡན་ནོ་ཞེས་བྱས་ཤིང་སླར་བཟློག་ན་ལྷག་མར་འགྱུར། འཐབ་  
མོ་ལ་འཇུག་ནའོ། །འཐབ་མོ་ལ་ཞུགས་ཏེ་གཏོང་དུ་མི་བཏུབ་པའི་ལྷག་མ་རྫོགས་སོ།། །།འགྲིལ་ཅིང་འཁོད་པའོ། །གྲོགས་མོ་དང་བསྟེན་ནས་འགྲིལ་ཅིང་འགྲོགས་ན་ལྷག་མར་འགྱུར་རོ། །དགེ་སློང་མ་ནའོ། །འགྲིལ་ཅིང་འགྲོགས་པ་དེ་དགེ་སློང་མ་ཡང་ཡིན་པ་ལས་ལྷག་མར་  
འགྱུར། ཏྲོག་ཏྲོག་མོ་དང་ལྟར་ལྟ་ར་མོ་དང་རྙིལ་རྙིལ་མོའི་སྐྱེན་དུ་གྱུར་པའོ། །འགྲོགས་པའི་དགེ་སློང་མ་དེ་རྩེད་མོ་དང་འཕྱར་བ་ལ་སོགས་པ་འདི་རྣམས་ལྟ་བུ་ཞིག་བྱེད་པ་དང་འགྲོགས་ན་ལྷག་མར་འགྱུར་རོ། །བདག་བུད་མེད་འདི་རྣམས་ལྟར་བྱེད་པ་ཞིག་དང་འགྲོགས་ནའང་ལྷག་  
མར་འགྱུར་རོ། །བུད་མེད་ཀྱི་འདུ་འཛིར་གཏོགས་པའོ། །བུད་མེད་ཏྲོག་ཏྲོག་མོར་བྱེད་པ་དང་འགྲོགས་པའི་ལྷག་མ་རྫོགས་སོ།། །།དེའི་འདུ་འཛིར་འདོམས་པའོ། །དགེ་སློང་མ་གྲོགས་ལ་ཏྲོག་ཏྲོག་མོ་དང་རྩེད་མོ་ལ་སོགས་པ་གྱིས་ཤིག་ཅེས་བསྒོ་ཞིང་བྱེད་དུ་བཅུག་ནའང་ལྷག་མར་  
འགྱུར་རོ། །འདོམས་པའོ། །རྩེད་མོ་གྱིས་ཤིག་ཅེས་འདོམས་པའི་ལྷག་མ་རྫོགས་སོ།། །།དགེ་འདུན་དབྱེན་པ་ལ་སོགས་པ་བཞི་དགེ་སློང་མ་ཡིར་གཏོགས་པའོ། །དབྱེན་དང་རྗེས་སུ་ཕྱོགས་པ་དང། རིགས་སུན་པ་དང་དག་དཀའ་བ་བཞི་ཡང་དགེ་སློང་པའི་བཤད་པ་བཞིན་  
དུ་དགེ་སློང་མས་བྱས་ནའང་ལྷག་མར་འགྱུར་རོ། །དགེ་འདུན་གྱི་ལྷག་མ་རྫོགས་སོ།། །།དགེ་འདུན་གྱི་ལྷག་མ་ཉི་ཤུ་རྫོགས་སོ།། །།འདི་མན་ཆད་སུམ་ཅུ་བཞིའི་སྤང་བའི་ལྟུང་བ་ལ་འཆད་དེ། བཅུ་པའོ། །འཆད་པ་དང་འདྲལ་བ་ལ་སོགས་པ་བཅུ་དང་ཕུང་པོ་གཅིག་རིལ་གྱིས་དགེ་  
  
༄༅། །སློང་ཕའི་དང་འདྲའོ། །གསེར་དང་དངུལ་དང་དངུལ་གྱིས་པ་དང་ཉོ་ཚོང་དང་ལྷན་པ་མེད་པ་དང། འཐག་པ་གཉིས་དང་འཕྲོག་པ་དང་བསྔོས་པ་དང་བསྡུས་པར་ཆུད་པའོ། །གསེར་དང་དངུལ་དང་ཉོ་འཚོང་དང་ལྷུང་བཟེད་ལྷན་པ་མེད་པར་བཟང་པོ་ཚོལ་བ་དང་འཐག་  
པ་གཉིས་དང་བྱིན་འཕྲོག་དང་དགེ་འདུན་དབང་བ་གང་ཟག་ལ་བསྔོས་སོ་ཞེས་ཟེར་བ་དང་སྨན་ཞག་བདུན་པ་དང་ཞག་བཅུ་དགུ་ནི་དགེ་སློང་ཕའི་དང་འདྲ་སྟེ་དགེ་སློང་ཕས་བསྲུང་བར་བཤད་པ་བཞིན་དུ་དགེ་སློང་མས་ཀྱང་བསྲུང་ངོ། །དགེ་སློང་ཕའི་སྤང་བའི་ལྟུང་བ་བཅུ་དགུར་མིང་གིས་  
སྨོས་པ་འདི་ལ་མ་གཏོགས་པ་རྣམས་ནི་དགེ་སློང་མའི་སྤང་བའི་ལྟུང་བར་མི་འགྱུར་རོ། །དགེ་སློང་གི་འཁྲུ་བ་ལ་སོགས་པའོ། །དགེ་སློང་མས་དགེ་སློང་ཕའི་གོས་རྙིང་པ་བཀྲུས་ན་སྤང་བའི་ལྟུང་བར་འགྱུར་རོ་ཞེས་ཊཱི་ཀ་ལས་བཤད། དགེ་སློང་མས་གོས་རྙིང་པ་དགེ་སློང་ཕ་  
ལ་བཅོལ་ན་སྤང་བའི་ལྟུང་བར་འགྱུར་རོ་ཞེས་འདུལ་བ་འཛིན་པ་ཁ་ཅིག་དང་མོག་ཤ་ལ་འཆད། དེ་ལས་བླངས་པ་དང། དགེ་སློང་མས་གཉེན་མ་ཡིན་པའི་དགེ་སློང་ཕ་ལས་གོས་བླངས་ན་འང་སྤང་བའི་ལྟུང་བར་འགྱུར་རོ། །དགེ་སློང་མ་བྱིན་པའོ། །དགེ་སློང་མས་སྔར་གྲོགས་ལ་  
གོས་བྱིན་པ་ལས་ཕྱིས་གོས་སླར་ཕྲོགས་པ་ན་སྤོང་བའི་ལྟུང་བར་འགྱུར་རོ། །ལྷའི་དད་པ་མི་གཟུང། དགེ་སློང་མས་འཇིག་རྟེན་གྱི་ལྷའི་གཟུགས་བྲིས་སམ་བྱས་ཏེ་དེ་ལ་ཡུལ་མི་ཡོན་འབུལ་དུ་བཅུག་ནས་ཡོན་བླངས་ན་སྤང་བར་འགྱུར་རོ། །ལྷུང་བཟེད་ལྷག་པ་ཉིན་གཅིག་ལས་རིང་དུ་མི་བཅང་  
བའོ། །ལྷུང་བཟེད་ལྷག་པ་བཅངས་ན་སྔགས་ཀྱིས་མ་ཐེབས་སམ་གུད་དུ་མ་བཏང་བར་ཞག་གཉིས་ཀྱི་སྐྱ་རེངས་བྱུང་ན་སྤང་བའི་ལྟུང་བར་འགྱུར། ལྷུང་བཟེད་ཀྱི་འཆང་བའོ། །ལྷུང་བཟེད་ལྷག་བ་ཞག་གཅིག་ལས་འདས་ཏེ་སྔགས་མ་ཐེབས་པའི་སྤང་བའི་ལྟུང་བ་རྫོགས་སོ།། །།ཟླ་བ་  
ཕྱེད་ཕྱེད་པའི་ཉིན་མོ་ཐོག་མ་ལ་བསྔོ་བ་མ་བསྔོས་ནའོ། །ཆོས་གོས་ལྔ་དང་ཡོ་བྱད་བཅུ་གསུམ་བདག་གི་ཡིན་པར་བསྔོས་ན་ཟླ་བ་ཕྱེད་ཕྱེད་ཅིང་སྔགས་ཀྱིས་གདབ་དགོས་སོ། །གཞན་སྦྱིན་པར་བསྔོས་པ་དང་གོས་ལྷག་གིས་སྔགས་བཏབ་པ་ནི་མི་དགོས་སོ། །མ་བསྔོས་པའོ། །ཟླ་བ་ཕྱེད་  
  
། །།དཔྱིད་ཟླ་ར་བའི་ཐ་མའི་ཉིན་མོ་ཚུན་ཆད་དུ་དྲུབས་པ་ཕྱུང་ནའོ། །དཔྱིད་ཟླ་ར་བ་ཉ་ལ་གདིང་བ་དྲུབས་པ་ལས་འབྱིན་པ་ལས་དེ་ལས་སྔར་གདིང་བ་དྲུབས་པ་ཕྱུང་ན་ཟླ་བ་ལྔའི་ཚེ་རྫས་རྙེད་དོ་ཅོག་སྤང་བའི་ལྟུང་བར་འགྱུར་རོ། །  
ལྟུང་བ་མེད་པ་ནི་རྐུན་པོས་ཁྱེར་བ་དགེ་སློང་མའི་ཕྱིར་ནའོ། །དཔྱིད་ཟླ་ར་བའི་ཉ་ལས་སྔར་གདིང་བ་དྲུབས་པ་ཕྱུང་ཡང་ཉེས་མེད་པ་ནི་དགེ་སློང་མང་མོ་ཞིག་ནོར་དང་གོས་རྐུན་པོས་ཁྱེར་དྲུབས་པ་ཕྱུང་ནས་ནོར་དགོས་པ་ནི་ཉེས་མེད་དོ། །དྲུབས་པ་ལས་འབྱིན་པའོ། །གདིང་བ་དྲུབས་པ་དུས་  
ལས་སྔར་ཕྱུང་བའི་སྤང་བའི་ལྟུང་བ་རྫོགས་སོ།། །།མ་བྱུང་པའོ། །གདིང་བ་དྲུབས་པ་ལ་དཔྱིད་ཟླ་ར་བའི་ཉ་ལ་འབྱིན་པའི་རིགས་པ་ལས་ཉ་ལས་འདས་ཏེ་དྲུབས་པ་ཕྱུང་ན་ཟླ་བ་ལྔའི་ཚེ་གོས་ཅི་རྙེད་པ་སྤང་བའི་ལྟུང་བར་འགྱུར་རོ། །དེར་རོ། །ཉ་འདས་ནས་ཞག་གཅིག་གི་སྐྱ་རེངས་བྱུང་ན་  
སྤང་བར་འགྱུར་རོ། །དྲུབས་པ་དབྱུང་བའོ། །གདིང་བ་དྲུབས་པ་དུས་ལས་འདས་ཏེ་ཕྱུང་བའི་སྤང་བའི་ལྟུང་བ་རྫོགས་སོ།། །།དབྱིག་དང་གསེར་སློང་བའོ། །དགེ་སློང་མས་ནོར་རིན་པོ་ཆེ་དང། དབྱིག་དང་གསེར་དངུལ་ལ་སོགས་པ་ཁྱིམ་པ་ལས་བླངས་ན་གཉེན་ཡིན་ཡང་རུང་མ་ཡིན་  
ཡང་རུང་སྤང་བའི་ལྟུང་བར་འགྱུར་རོ། །རིན་པོ་ཆེ་སློང་བའོ། །རིན་པོ་ཆེ་ཁྱིམ་པ་ལས་སློང་བའི་སྤང་བའི་ལྟུང་བ་རྫོགས་སོ།། །།གཞན་གྱི་ཕྱིར་གོས་རྙེད་པ་ཟས་སུ་བྱས་ཏེ་བཟའ་བའི་ཕྱིར་བསྔོས་པའོ། །གཞན་གྱིས་གོས་ཤིག་བྱིན་ཏེ་འདིས་ཁ་ཕྱིས་སམ་སྣོད་སྤྱད་དམ་གཞན་ཞིག་  
ཏུ་བསྒྱུར་ཏེ་སྤྱོད་ཅིག་ཅེས་བསྔོས་ཏེ་བྱིན་པ་ལས་གོས་དེ་ཟས་ཤིག་ཏུ་ཡང་བསྒྱུར་ན་ཟས་དེ་རྣམས་སྤང་བའི་ལྟུང་བའོ། །གོས་ཟ་བར་ཆུད་པའོ། །གོས་གཞན་ཞིག་ཏུ་བསྒྱུར་ཅིག་པར་བྱིན་པ་ལས་ཟས་སུ་བསྒྱུར་བའི་སྤང་བའི་ལྟུང་བ་རྫོགས་སོ།། །།གོས་དང་མལ་སྟན་དང་དབྱར་མོ་  
ཐང་གི་ཕྱིར་བ་གང་ཅིག་ལ་ཡང་ཡང་ངོ། །དགེ་འདུན་ལ་གོས་དང་མལ་སྟན་དང། གཙུག་ལག་ཁང་གི་ཡོ་བྱད་དུ་འདི་རྣམས་ལས་ཕུལ་བ་ལས་ཟས་སུ་བསྒྱུར་ན་སྤང་བའི་ལྟུང་བ། ལྟག་མའི་ལྟུང་བ་དང་འདི་གཉིས་ཀ་དགེ་འདུན་ལ་ཕུལ་བ་ལས་ཟས་སུ་བསྒྱུར་ཀྱང་རུང་གང་ཟག་ལ་  
  
༄༅། །ཕུལ་བ་ལས་ཟས་སུ་བསྒྱུར་ཀྱང་རུང་སྤང་བའི་ལྟུང་བའོ། །འདི་རྣམས་ཀྱིས་བསྒྱུར་གྱིས་ཤིག་པར་རིན་བྱིན་པ་ལས་ཟས་སུ་བསྒྱུར་ན་གང་ཅི་ཡང་རུང་སྤང་བའོ། །གོས་ལ་སོགས་པ་བཟའ་བར་ཆུད་པའོ། །གོས་ཕུལ་བ་ལ་སོགས་ཟས་སུ་བསྒྱུར་བའི་སྤང་བའི་ལྟུང་  
བ་རྫོགས་སོ།། །།དགེ་སློང་མ་འགྲོ་བ་མང་པོའི་ཕྱིར་བསྐུལ་བ་ལས་དེ་བདག་ལ་བསྔོས་པའོ། །དགེ་སློང་མ་བཞི་ཡན་ཆད་མང་པོ་ཞིག་གུད་ནས་འོངས་ཏེ་ཟས་དང་ཡོ་བྱད་ཀྱིས་མི་ཆོག་གོ་ཞེས་བླངས་ལ་གུད་ནས་འོངས་པའི་ཟས་སུ་མ་བྱས་པར་བདག་གིར་བྱས་ཏེ་གཞན་ན་སྤང་  
བའི་ལྟུང་བར་འགྱུར། འགྲོ་བ་མང་པོའི་ཕྱིར་བསྔོས་པའོ། །གུད་ནས་འོངས་པའི་ཕྱིར་བླངས་ཏེ་བདག་གིར་བྱས་པའི་སྤང་བའི་ལྟུང་བ་རྫོགས་སོ།། །།དགེ་འདུན་གྱི་ཕྱིར་ན་ཡང་ངོ། །དགེ་འདུན་གྱི་གཞི་ལ་འཁོད་པའི་ཟས་དང་ཡོ་བྱད་མི་ཆོག་གོ་ཞེས་གུད་ནས་བླངས་ཏེ་དགེ་འདུན་གྱིར་  
མ་སྤྱད་པར་བདག་ཉིད་ཀྱིར་བྱས་ན་སྤང་བའི་ལྟུང་བའོ། །དགེ་འདུན་གྱི་ཕྱིར་བསྔོས་པའོ། །དགེ་འདུན་གྱི་ཕྱིར་བསླངས་པ་ལས་བདག་ཉིད་ཀྱིར་བྱས་པའི་སྤང་བའི་ལྟུང་བ་རྫོགས་སོ།། །།ཚིག་བདག་གིར་བྱ་བའི་ཕྱིར་བཅིང་བའི་དོན་དགྲོལ་བའོ། །དགེ་སློང་མས་སྐྱེས་པ་ལས་སྨན་  
བསླངས་ཀྱང་རུང་ཉོས་ཀྱང་རུང་སྟེ་འདོད་ཆགས་ལངས་ནས་རིང་དུ་འདུག་པའི་ཕྱིར་སྨན་ཡང་བཅིང་ཡང་བཀྲོལ་བྱེད་ཅིང་འདུག་ན་སྨན་སྤངས་པ་ལ་བདག་ལྟུང་ངོ། །འགྲེལ་པའོ། །སྨན་ཉོས་པའི་ཚེ་འདོད་ཆགས་ལངས་ཏེ་འཇིག་ཅིང་བཀྲོལ་བའི་སྤང་བའི་ལྟུང་བ་རྫོགས་སོ།། །།སྲང་བརྒྱ་  
ལ་སོགས་པ་ཏེ་ཀཱར་ཥཱ་པ་ཎ་ཉི་ཤུ་ལ་སོགས་པའི་རིན་གྱི་གོས་བདག་གིར་བྱ་བའོ། །དགེ་སློང་མའི་གོས་ལྷག་མ་ལྕིད་སྲང་བརྒྱ་མན་ཆད་རིན་ཀཱར་ཥཱ་པ་ཎ་ཉི་ཤུ་རིབ་མན་ཆད་ནི་བཅང་དུ་དབང་སྟེ་ལྕིད་དེ་དང་རིན་དེ་ལས་འདས་པ་ཞིག་དགེ་སློང་མས་བཅངས་ན་སྤང་བའི་ལྟུང་བར་འགྱུར་རོ། །  
གོས་ལྕི་བ་འཆང་བའོ། །གོས་ལྕི་བ་རིན་པོ་ཆེ་འཆང་བའི་སྤང་བའི་ལྟུང་བ་རྫོགས་སོ།། །།སྲང་ལྔའི་མཐའ་ཡང་ངོ། །དར་ལྟ་བུ་ཡང་བ་ཞིག་གི་གོས་འཆང་ན་ལྕིད་ནི་སྲང་ལྔ་རིན་ནི་ཀཱར་ཥཱ་པ་ཎ་ཉི་ཤུ་ཡན་ཆད་ལས་འདས་པ་རིན་སྤང་བར་འགྱུར། གོས་སྤང་བ་འཆང་བའོ། །གོས་རིན་པོ་  
  
།སྤང་བ་ཟིན་ཏོ། །སྤང་བ་སུམ་ཅུ་རྩ་བཞིའི་བཤད་པ་ཀུན་རྫོགས་སོ།། །།འདི་མན་ཆང་ལྟུང་པ་བརྒྱ་བརྒྱད་ཅུ་ལ་འཆད་དེ། བདུན་ཅུ་རྩ་གཉིས། ལྟུང་བ་བདུན་ཅུ་རྩ་གཉིས་ནི་དགེ་སློང་ཕའི་འདྲ་སྟེ་བདུན་ཅུ་རྩ་གཉིས་ཀྱི་ནང་དུ་གང་མ་གཏོགས་  
པ་ནི་འོག་ནས་འཆད་དོ། །མ་བསྐོས་པ་ལ་སོགས་པ་བཅུ། སྐྲོད་པ་ཡང་ཡང་བསོད་པ་གནས་འདུག་པ་མ་ཕྱུང་བ་ཉུང་བ་རས་ཆེན་དུ་ཆུད་པ་མ་གཏོགས་སོ། །མ་བསྐོས་པ་ལ་སོགས་པའི་འབྱུང་བའི་བཅུ་སྡེ་གཅིག་རིལ་གྱིས་དགེ་སློང་མའི་ལྟུང་བ་མ་གཏོགས་སོ། །སྐྲོད་པ་དང་ཡང་  
ཡང་དང་ཁ་ཟས་བཟང་པོ་དང་བསྙེན་གནས་སུ་འདུག་པ་དང་བསྙེན་གནས་སུ་གབ་པ་དང་གོས་བྱིན་པ་སླར་མ་བརྙས་པར་གྱོན་པ་དང་སྐྱོན་ནས་འབོད་པ་དང་རས་ཆེན་དང་འདི་བརྒྱད་ཀྱང་དགེ་སློང་མའི་ལྟུང་བ་ལ་མ་གཏོགས་སོ། །བརྟགས་པ་ནི་དགེ་སློང་གི་སྟེ་རབ་ཏུ་འབྱུང་བ་ལ་ཟང་ཟིང་སྦྱིན་  
པའོ། །དགེ་སློང་ཕས་སྤྱན་གཟིགས་དང་ཟས་བྱིན་པ་ནི་བླངས་ཀྱང་ཉེས་མེད་དེ་བརྟགས་པའོ། །ཆུང་མར་སྤྱད་པ་ན་ཡང་ངོ། །སྔོན་ཁྱོ་བྱེད་བྱེད་པའི་དགེ་སློང་ཕས་སྤྱན་གཟིགས་དང་ཟས་བྱིན་པ་ཡང་བླངས་ཀྱང་ཉེས་མེད་དོ། །དེས་ཀྱང་བླང་ངོ། །ལྟག་མ་ལྟར་ཉེས་མེད་པས་ན་དགེ་སློང་  
ཕོ་མོས་གང་གིས་བླངས་ཀྱང་ཉེས་མེད་དོ། །ལྷན་ཅིག་ཏུ་ཉལ་བ་བུ་མི་ཆེ་བ་མ་གཏོགས་སོ། །དགེ་སློང་མས་སྔོན་གྱི་བུ་ཁྱེའུ་ཆུང་དུ་ནུ་མ་དང་མ་བྲལ་བ་དང་ལྷན་ཅིག་ཉལ་བ་ཉེས་མེད་དོ། །གནང་བ་ཐོབ་ནའོ། །ལྟག་མ་ལྟར་ཉེས་མེད་པ་ཡང་དགེ་འདུན་མོལ་གསོལ་ཏེ་གནང་བ་  
ཐེབ་ན་ཉེས་མེད་དོ། །དེ་ལ་སྦྱིན། དགེ་སློང་མ་བུ་ཆུང་སྟེ་ལྷན་ཅིག་ཏུ་ཉལ་བར་གསོལ་ན་དགེ་འདུན་གྱིས་ཀྱང་གནང་བ་སྦྱིན་ནོ། །བུ་ཡང་ཆུང་ལ་གནང་བ་མ་བྱིན་ན་དགེ་འདུན་ཉེས་བྱས་རེ་རེར་འགྱུར་རོ། །རབ་ཏུ་འབྱུང་བ་དང་བསྙེན་པར་རྫོགས་པ་ཡང་ངོ། །རབ་ཏུ་འབྱུང་བ་  
དང་བསྙེན་པར་རྫོགས་པར་བྱས་པ་ལས་མཁན་མོ་ལྟུང་པར་འགྱུར་རོ། །ལོ་བཅུ་གཉིས་མ་རྫོགས་ནའོ། །མཁན་མོ་ལོ་བཅུ་གཉིས་མ་ལོན་ལ་ཆོས་ལྔ་དང་མི་ལྡན་པས་རབ་ཏུ་ཕྱུང་ངམ་བསྙེན་པར་རྫོགས་པར་བྱས་ན་ལྟུང་བར་འགྱུར་རོ། །བདག་བསྙེན་པར་རྫོགས་སོ།། །།ལོ་  
  
༄༅། །བཅུ་གཉིས་སུ་རྩི་བ་ནི་མཁན་མོ་བསྙེན་པར་རྫོགས་ནས་ལོ་བཅུ་གཉིས་མ་ལོན་ན་ལྟུང་བར་འགྱུར་རོ། །ཉུང་བ་འཇོག་པའོ། །བདག་ལོ་བཅུ་གཉིས་མ་ལོན་པར་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།བྱིན་ཅིག་འཁོར་དང་ཚད་མེད་པའི་འཁོར་  
བཞག་པར་གནང་བའོ། །དགེ་སློང་མའི་དགེ་འདུན་གྱིས་དགེ་སློང་མ་ལ་སློབ་མ་དང་ཉེ་གནས་འཆང་ཞིང་རབ་ཏུ་འབྱིན་པ་དང་བསྙེན་པར་རྫོགས་པར་བྱེད་པ་གནང་བ་སྦྱིན་ནོ། །ནུས་ན་དེ་གཞག་གོ། །མདོ་ལྟག་མ་ལྟར་གནང་བ་སྦྱིན་པ་ཡང་དགེ་སློང་མ་དེ་ཆོས་ལྔ་དང་ལྡན་ན་ཉེ་  
གནས་དང་སློབ་མ་འཆང་བ་གནང་བ་སྦྱིན། ལོ་བཅུ་གཉིས་ཚང་བ་བསྙེན་པར་རྫོགས་པའི་ལོ་ནས་སོ། །ལྟག་མ་ལྟར་ཆོས་ལྔ་དང་ལྡན་ཡང་ལོ་བཅུ་གཉིས་མ་ལོན་ན་གནང་བ་མི་སྦྱིན་གྱི་དགེ་སློང་མ་དེ་ཁྲིམས་རྫོགས་ནས་ལོ་བཅུ་གཉིས་ཀྱང་ལོན་ཆོས་ལྔ་དང་ཡང་ལྡན་ན་སློབ་མ་འཆང་  
བར་གནང་བ་སྦྱིན་ནོ། །གཞན་གྱིས་མི་གསོལ་ལོ། །སློབ་མ་འཆང་བར་འདོད་པ་དགེ་སློང་མ་དེ་ལོ་བཅུ་གཉིས་ཀྱང་ལོན་ལ་ཆོས་ལྔ་དང་ཡང་ལྡན་ན་སློབ་མ་འཆང་བར་དགེ་སློང་མ་དེ་ཉིད་ཀྱིས་གསོལ་ལོ། །སྔར་གནང་བ་མ་ཐོབ་པའོ། །དགེ་འདུན་ལ་གསོལ་ཏེ་གནང་བ་མ་ཐོབ་པར་སློབ་  
མ་དང་ཉི་གནས་བཅང་ཤིང་རབ་ཏུ་ཕྱུང་ན་ལོ་བཅུ་གཉིས་ལོན་ཞིང་ཆོས་ལྔ་དང་ལྡན་ཡང་ལྟུང་བར་འགྱུར་རོ། །འཁོར་ཉེ་བར་གཞག་པའོ། །གནང་བ་མ་ཐོབ་པར་ཉེ་བར་འཇོག་པའོ། །དགེ་འདུན་གྱིས་མ་གནང་བར་སློབ་མ་འཆང་བའི་ལྟུང་བ་རྫོགས་སོ།། །།ཚད་མེད་པའི་འཁོར་གཞན་  
གྱིས་པའོ། །དགེ་སློང་མའི་དགེ་འདུན་གྱིས་མ་གནང་བར་སློབ་མ་དང་ཉེ་གནས་མང་དུ་འཆང་ན་ལྟུང་བའོ། །གོང་མ་ནི་སློབ་མ་གཅིག་གཉིས་ཙམ་བྱའོ། །ཚད་མེད་པའི་ཉེ་བར་འཇོག་པའོ། །སློབ་མ་དང་ཉེ་གནས་འཁོར་མང་དུ་འཆང་བའི་ལྟུང་བ་རྫོགས་སོ།། །།བསྙེན་པར་རྫོགས་པ་ནི་  
ལོ་བཅུ་གཉིས་ཡན་ཆད་བག་མ་བྱས་ནའོ། །དགེ་སྦྱོང་མ་བག་མ་བྱས་པ་ཞིག་ན་ལོ་བཅུ་གཉིས་ལོན་ནོ། །བསྙེན་པར་རྫོགས་པར་རུང་ངོ། །བཅུ་གཉིས་མ་ལོན་པར་བསྙེན་པར་རྫོགས་པར་བྱས་ན་མཁན་མོ་གང་ཡིན་པ་ལྟུང་བར་འགྱུར་རོ། །ལོ་བཅུ་གཉིས་ལས་ཉུང་བ་བསྙེན་པར་  
  
།ལོ་བཅུ་གཉིས་མ་ལོན་པར་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།གཞན་ནི་ལོ་ཉི་ཤུ་ལས་སོ། །བག་མ་བྱས་པ་ཞིག་ན་ལོ་ཉི་ཤུ་མ་ལོན་པ་ཞིག་བསྙེན་པར་རྫོགས་པར་བྱས་ན་མཁན་མོ་གང་ཡིན་པ་ལྟུང་བར་འགྱུར་རོ། །ལོ་ཉི་ཤུ་ལས་ཉུང་བ་བསྙེན་པར་  
རྫོགས་པའོ། །བུད་མེད་ལོ་ཉི་ཤུ་མ་ལོན་པར་བསྙེན་པར་རྫོགས་པ་བྱས་པའི་ལྟུང་བ་རྫོགས་སོ།། །།མཁན་མོས་བསླབ་པ་དག་མ་བྱིན་ནའོ། །མཁན་མོས་དགེ་སྦྱོང་མའི་ཁྲིམས་ཕོག་ལ་དེ་ནས་དགེ་སློབ་མའི་ཁྲིམས་ཕོག་སྟེ་བསྙེན་པར་རྫོགས་པར་བྱ་བའི་རིགས་ན་དེ་ལྟར་རིམ་པས་  
ཁྲིམས་མ་ཕོག་པར་བསྙེན་པར་རྫོགས་པར་བྱས་ན་ལྟུང་བར་འགྱུར་རོ། །ཚིག་ལས་རྒལ་བའོ། །དགེ་སློང་མ་དང་དགེ་སློབ་མ་རིམ་པར་མ་སྤར་བར་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།དེས་མ་སྤྱད་པའོ། །དགེ་སློབ་མའི་ཁྲིམས་ཕོག་སྟེ་དགེ་སློབ་མ་ལོ་གཉིས་  
མ་སྤྱད་པར་བསྙེན་པར་རྫོགས་པར་བྱས་ན་མཁན་མོ་གང་ཡིན་པ་ལྟུང་བར་འགྱུར་རོ། །བསླབ་པ་མ་བསླབ་པར་བསྙེན་པར་རྫོགས་པར་རོ། །དགེ་སློབ་མ་ལོ་གཉིས་མ་ཚང་བར་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།སྤྱད་དེ་མ་བྱས་ནའོ། །དགེ་སློབ་མ་གཉིས་  
སྤྱད་ལ་བསྙེན་པར་རྫོགས་པར་མ་བྱས་ན་མཁན་པོ་གང་ཡིན་པ་ལྟུང་བར་འགྱུར་རོ། །བསླབ་པ་སྤྱད་ནས་བསྙེན་པར་མ་རྫོགས་པའོ། །དགེ་སློབ་མ་ལོ་གཉིས་སྤྱད་ནས་བསྙེན་པར་རྫོགས་པར་མ་བྱས་པའི་ལྟུང་བ་རྫོགས་སོ།། །།དེ་སྟེང་ལ་གོས་བྱིན་ན་དེ་ནས་ཁྱོད་བསྙེན་པར་རྫོགས་པར་  
བྱའོ་ཞེས་བསྙེན་པར་རྫོགས་པར་འདོད་པ་ལ་སློང་བའོ། །སློབ་མ་བསྙེན་པར་རྫོགས་པར་བགྱིར་ཅི་གནང་ཞེས་གསོལ་བ་ལ་འཁྱིག་སྟེང་ལ་གོས་བྱིན་ན་བསྙེན་པར་རྫོགས་པར་བྱའོ་ཞེས་སྨྲས་ཏེ་གོས་ཐོབ་ན་ལྟུང་བའོ། །ཆོས་འཚོང་པའོ། །སློབ་མ་ལས་གོས་བླངས་ནས་  
བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།རབ་ཏུ་འབྱུང་བར་མཐུན་པར་བསྟན་ཏེ་ཁྱིམ་གྱི་འབྱོར་པ་བསྡུས་ནས་རབ་ཏུ་ཕྱུང་བའོ། །བུད་མེད་རབ་ཏུ་འབྱུང་བར་འོངས་པ་ལ་ནོར་རྫས་ལ་སོགས་པ་སྦྱིན་གཏོང་གྱིས་ཤིག་སྦྱིན་གཏོང་བྱས་ཏེ་ནོར་ཟད་དང་རབ་ཏུ་དབྱུང་ངོ་ཞེས་བྱས་  
  
༄༅། །ལ་ནོར་རྫས་སྦྱིན་གཏོང་བྱས་ཏེ་ཟད་པ་དང་རབ་ཏུ་མ་བྱུང་ན་མཁན་མོ་གང་ཡིན་པ་ལྟུང་བར་འགྱུར་རོ། །བསླུས་པའོ། །ནོར་སྦྱིན་གཏོང་བྱས་ཏེ་ཟད་པ་དང་རབ་ཏུ་མ་ཕྱུང་པའི་ལྟུང་བ་རྫོགས་སོ།། །།ལོ་དུས་སུ་རབ་ཏུ་འབྱིན་པའོ། །ལོ་གཉིས་ཀྱིས་བར་དུ་མ་བཅད་  
བར་སློབ་མ་རབ་ཏུ་ཕྱུང་ཡང་རུང་བསྙེན་པར་རྫོགས་པར་བྱས་ཀྱང་རུང་སྟེ་མཁན་མོ་ལ་ལྟུང་བར་འགྱུར་རོ། །རྒྱུད་མང་པོའོ། །ལོ་གཉིས་མ་ལོན་པར་རབ་ཏུ་ཕྱུང་བའི་ལྟུང་བ་རྫོགས་སོ།། །།བདག་པོས་མ་གནང་བའོ། །བུད་མེད་ཁྱིམ་ཐབ་མེད་པ་ཕ་མས་མ་གནང་བ་དང་ཁྱིམ་ཐབ་ཡོད་པ་ཁྱིམ་  
ཐབ་ཀྱིས་མ་གནང་བར་རབ་ཏུ་ཕྱུང་ན་ལྟུང་བའོ། །མ་གནང་བ་བསྡུས་པའོ། །བུད་མེད་བདག་པོས་མ་གནང་བར་རབ་ཏུ་ཕྱུང་བའི་ལྟུང་བ་རྫོགས་སོ།། །།ལོག་པར་སྤྱོད་དམ། བུད་མེད་མ་རུངས་མ་གཡོན་ཅན་མ་རབ་ཏུ་ཕྱུང་ན་ལྟུང་བའོ། །སྦྲུམ་མ་བུད་མེད་སྦྲུམ་མ་རབ་ཏུ་ཕྱུང་ན་ལྟུང་བའོ།།  
མྱ་ངན་གྱིས་མནར་བ། བུད་མེད་མྱ་ངན་མང་དུ་འབྱུང་པ་རབ་ཏུ་སེམས་འཁྲུགས་པ་ཕྱུང་ན་ལྟུང་བ། སྨྱོན་ཐབས་བྱེད་མ། བུད་མེད་སྨྱོན་ཐབས་དང་འཐབ་མོ་ཅན་རབ་ཏུ་ཕྱུང་ན་ལྟུང་བ་བསྙེན་པར་རྫོགས་པར་བྱས་ཀྱང་ངོ། །མདོ་ལྟག་མ་བཞི་ལྟ་བུའི་བུད་མེད་ལས་བསྙེན་པར་རྫོགས་  
པར་བྱས་ནའང་ལྟུང་བའོ། །ཉེས་པ་དང་བཅས་པ་ཉེ་བར་བསྡུས་པ་ཆུད་པའོ། །བུད་མེད་ཉེས་པ་ཡོད་པ་དང་སྐྱོན་ཅན་རབ་ཏུ་ཕྱུང་བ་དང་བསྙེན་པར་རྫོགས་པར་བྱས་པའི་ལྟུང་བ་རྫོགས་སོ།། །།རབ་ཏུ་ཕྱུང་བ་དང་བསྙེན་པར་རྫོགས་པར་བྱས་ནས་ཉེ་བར་མི་སྡུད་པ། སློབ་མ་རབ་ཏུ་  
ཕྱུང་ཡང་རུང་བསྙེན་པར་རྫོགས་པ་བྱས་ཀྱང་སྟེ་མཁན་མོས་འཚོ་བའི་ཡོ་བྱད་ཡོད་ཅིང་འབྱོར་བཞིན་དུ་འཚོ་བ་མ་སྦྱར་ཅིང་མ་བསྡུས་ན་ལྟུང་བའོ། །བར་ཆད་ཡོད་པར་མཐོང་བ་ལ་མ་སྤངས་པ། སློབ་མ་ལ་གནོད་པ་སྲོག་ལ་བབ་པའམ་ཚངས་པར་སྤྱོད་པའི་བར་ཆད་དུ་འགྱུར་བ་ཞིག་ཡོད་པར་  
ཤེས་ལ་གུད་དུ་མ་སྦས་ཤིང་སྐྱོབ་མ་བྱས་ན་ལྟུང་བའོ། །མ་བསླབས་པ། སློབ་མ་ལ་ཆོས་མ་བསྟན་ཅིང་མ་བསླབས་ན་མཁན་མོ་ལྟུང་བར་འགྱུར། ནད་གཡོག་མ་བྱས་པ། སློབ་མ་ན་བ་ལ་གཡོག་མ་བྱས་ནའང་ལྟུང་བ། གྲོགས་མོ་ན་བ་ལའང་གཡོག་བྱ། ཉེ་གནས་དག་ཀྱང་ངོ། །  
  
།གཡེལ་བར་ཆུད་པའོ། །སློབ་མ་ལ་མཁན་མོ་གཡེལ་བའི་ལྟུང་བ་རྫོགས་སོ།། །།བདག་གི་གཞུག་གནས་སུ་རྒྱ་སྐྱེགས་སྨྱང་སྨྱང་པོ་ནང་དུ་བཅངས་པའོ། །དགེ་སློང་མས་བདག་བདག་གིས་མོ་མཚན་དུ་རྒྱ་སྐྱེགས་  
སྨྱང་སྨྱང་པོར་བྱས་ཏེ་བཅུག་ན་ལྟུང་བའོ། །གཞན་གྱིས་བདག་གི་མོ་མཚན་དུ་རྒྱ་སྐྱེགས་སྨྱང་སྨྱང་པོར་བྱས་ཏེ་བཅུག་ན་སྦོམ་པོའོ། །རྒྱུན་ལ་གྱེན་དུ་མི་བཟེད། ཆུ་འབབ་པའི་ཁར་མོ་མཚན་བཟེད་ན་ཉེས་བྱས་སོ། །མངལ་གྱི་སྒོར་མི་བླུགས། སྐྱེས་པའི་ཁུ་བ་ཕྱུང་ཟིན་པ་བདག་གི་མོ་  
མཚན་དུ་མི་བླུགས། བླུགས་ན་ཉེས་བྱས། སྣམ་བུ་རིང་པོས་ངོས་བཅིང་བར་མི་བྱ། ཁྱིམ་མི་བུད་མེད་ཁྱིམ་ཐབ་དང་ཐལ་བ་དང་སྐྱེས་པའི་མིག་སྔར་སྡུག་པར་བྱ་བའི་ཕྱིར་རྐེད་པ་རས་ཀྱི་སྣམ་བུས་དཀྲིས་པ་ལྟ་བུར་དགེ་སློང་མས་བྱས་ན་ཉེས་བྱས། ནུ་གབ་ཀྱིས་ནུ་མ་ལ་མ་ཡིན། བུད་མེད་ཁྱིམ་མ་  
དང་སྐྱེས་པ་འདོད་ཆགས་སྐྱེ་བ་དང་སྡུག་པར་བྱ་བ་དང་རྒྱོ་བའི་ཚེ་བདེ་ཞིང་མཁྲང་བར་བྱ་བའི་ཕྱིར་ནུ་མ་འཕྱང་དུ་མི་གཏོང་བར་ནུ་གབ་ཀྱིས་དཀྲིས་ན་ཉེས་བྱས། བདེ་བར་བྱ་བའི་བར་ཆད་ཀྱིས་མ་ཡིན། རྒྱོ་ན་བདེ་བ་དང་མིག་སྔར་སྡུག་པར་བྱ་བའི་ཕྱིར་ནུ་མ་སོ་སོན་མཁྲང་བར་འདུག་ཅིང་  
ནང་མི་འཕྱར་བར་རས་ཀྱི་བར་དུ་བཅུག་སྟེ་ཁྱིམ་མི་སྒེག་མོ་ལྟར་མི་བྱ་བྱས་ན་ཉེས་བྱས་དཔེ་དེ་བཞིན་ཏེ། མདོ་ལྟག་མ་རྣམས་དང་འདྲ་བར་ཁྱིམ་མི་སྒེག་མོ་ཡོ་བྱད་དྲི་བསུང་གིས་བསྐུ་བ་དང་མིག་རྩིས་བསྐུ་བ་དང་རྒྱན་ལ་སོགས་པར་མི་བྱ་བྱས་ན་ཉེས་བྱས། ཡན་ལག་མ་ཡིན་པ་ལ་སྤྱོད་  
པའོ། །ཁྱིམ་མིའི་སྤྱོད་པ་ལྟར་བྱེད་པའི་ལྟུང་བ་དང་ཉེས་བྱས་རྫོགས་སོ།། །།སོར་མོ་ཚིགས་གཉིས་འདས་པར་མོ་མཚན་གྱི་ནང་བཀྲུས་ནའོ། །མོ་མཚན་བཀྲུ་པའི་ཚེ་སོར་མོ་ཚིགས་གཉིས་ལས་འདས་པར་ནང་དུ་བཅུག་ཅིང་བཀྲུས་ན་ལྟུང་བའོ། །ཡན་ལག་མེད་པ་ལས་བྱེད་པའོ།།  
མོ་མཚན་དུ་སོར་མོ་བཅུག་པའི་ལྟུང་བ་རྫོགས་སོ།། །།ལག་མཐིལ་གྱི་ཐལ་མོས་འདི་ལ་འབྱིན་པ་ཡང་ངོ། །འདོད་ཆགས་ཀྱི་ཕྱིར་མོ་མཚན་ཐལ་མོས་བརྡེབས་ན་ལྟུང་བའོ། །ཡན་ལག་མེད་པ་ལ་སྤྱོད་པའི་ཆོ་ག་མ་རུང་བར་བྱེད་པའི་ཚུལ། མོ་མཚན་ལ་ཐལ་མོས་བསྣུན་པའི་  
  
༄༅། །ལྟུང་བ་རྫོགས་སོ།། །།སྤུ་འདྲེག་པར་བྱས་སམ་བྱེད་དུ་བཅུག་ནའོ། །མོ་མཚན་གྱི་སྤུ་བདག་གིས་བྲེགས་སམ་འབྲེག་ཏུ་བཅུག་པ་སྟེ་བྲེགས་ན་ལྟུང་བ། མཆན་ཁང་གི་སྤུ་བྲེགས་ན་ཉེས་བྱས། གཞུག་གནས་བརྟགས་ནའོ། །མོ་མཚན་གྱི་སྤུ་བྲེགས་  
པའི་ལྟུང་བ་རྫོགས་སོ།། །།ཁྱིམ་པ་དང་ལྷན་ཅིག་དབེན་པ་ན་འདུག་པའོ། །ཁྱིམ་པ་སྐྱེས་པ་དང་དབེན་པ་ན་འདོམ་གང་ཚུན་ཆད་དུ་ལྷན་ཅིག་འདུག་ན་ལྟུང་བ། འགྲེང་ནའང་ལྟུང་བའོ། །རྩིག་པ་དང་སབ་མོ་དང་གོས་དང་སྟུག་པོ་དང་མུན་པ་དེར་འགྲུབ་བོ། །དབེན་པ་ནི་རྩིག་པས་  
བསྐོར་བ་དང་སབ་མོས་བསྐོར་བ་དང། ཡོལ་བས་བཅད་པ་དང་ནགས་དང་མུན་པ་དང་འདི་རྣམས་གག་ཀྱང་རུང་སྟེ་དབེན་པ་ཡིན་ཏེ་འདུག་ཅིང་འགྲེང་ན་ལྟུང་བའོ། །དགེ་སློང་དང་ཡང་ངོ། །དབེན་པར་དགེ་སློང་དང་འདུག་ན་ལྟུང་བའོ། །བླ་གབ་མེད་པར་སྔ་མ་དང་ཡང་ངོ། །ཐང་  
ཡངས་པ་ན་ལམ་རིང་པོ་ནས་གཞན་གྱིས་བལྟར་སྣང་ཞིང་མཐོང་ཡང་ཁྱིམ་པ་དང་འདུག་གམ་འགྲེང་ན་ལྟུང་བའོ། །བླ་མ་དང་ངོ། །ཐང་ཡངས་པར་དགེ་སློང་དང་འདུག་གམ་འགྲེང་ན་ལྟུང་བའོ། །ལྟུང་བ་མེད་པ་ནི་དེ་གཉིས་དང་ལྷན་ཅིག་ནའོ། །དགེ་སློང་གཉིས་ཡོད་ན་བདག་གཅིག་པུ་དང་  
འགྲེང་ཡང་ཉེས་མེད་དོ། །དགེ་སློང་གཅིག་སྐྱ་བོ་གཅིག་དང་གཉིས་འཁོད་པའང་ཉེས་མེད་དོ། །ཁྱིམ་པ་གཉིས་དང་འདུག་ན་ལྟུང་བའོ། །དགེ་སློང་མ་དེའི་ཕྱི་བཞིན་ཞི་བ་སྤྱོད་པ་ན་ཡང་ངོ། །བདག་དང་གྲོགས་དགེ་སློབ་མ་གཅིག་དང་གཉིས་ཡོད་ན་སྐྱེས་པ་དང་དགེ་སློང་གང་དང་འདུག་  
ཀྱང་ཉེས་མེད་དོ། །ཁྱིམ་པ་ལ་རྣ་བ་ཉེ་བར་དག་བྱིན་ནའོ། །སྐྱེས་པ་ཁྱིམ་པ་ལ་དགེ་སློང་མས་རྣ་བར་གཤུབས་ཏེ་སྨྲས་ན་ལྟུང་བའོ། །དེ་བཞིན་ཉིད་ཀྱིས་འཛིན་ནའོ། །སྐྱེས་པས་གཤུབས་ཏེ་རྣ་པར་སྨྲས་ལ་དགེ་སློང་མས་མཉན་ན་ལྟུང་བའོ། །དགེ་སློང་མས་དགེ་སློང་ལ་གཤུབས་ཏེ་སྨྲས་  
ནའང་ལྟུང་བའོ། །དེ་ལས་ཀྱང་ངོ། །དགེ་སློང་ཕས་གཤུབས་ཏེ་སྨྲས་པ་ལ་དགེ་སློང་མས་མཉན་ནའང་ལྟུང་བའོ། །ཁྱིམ་པ་ལས་རིགས་བ་བླང་བའོ། །ཁྱིམ་པ་ལས་དགེ་སློང་མས་སྔགས་དང་ཡི་གེ་བསླབ་ནའང་ལྟུང་བའོ། །དེ་ལས་དེ་ཀློག་པ་ན་ཡང་ངོ། །དགེ་སློང་མ་ལ་ཁྱིམ་པས་  
  
།ལྟུང་བ་མེད་པ་ནི་བསད་པ་ལ་སོགས་པའོ། །རྨ་བཅིངས་ཤིང་བཅིངས་སྒྱུས་བཀྲོལ་ནའོ། །དགེ་སློང་མའི་རྐང་ལག་ལ་རྨ་ཡོད་དེ་སྨན་པས་བཅིངས་ཤིང་བཅུག་ནས་འདོད་ཆགས་ལངས་ཏེ་རིང་དུ་ཐོགས་པར་བྱ་བའི་ཕྱིར་ན་ཞིང་མི་བདེ་སྟེ་  
དེ་ལྟར་མི་རུང་ཞེས་ལན་དུ་མར་བཅིང་ཞིང་བཀྲོལ་དུ་བཅུག་ནའང་ལྟུང་བའོ། །དེ་བས་ན་ལྟུང་བ་མེད་པ་ནི་བདེ་བའི་ཕྱིར་དངོས་པོ་ལ་ཡང་ངོ། །ཉེས་མེད་པ་ནི་སྨན་པས་སྨ་བཅིང་བ་ལ་དོད་ཆགས་ཀྱི་སེམས་མེད་ཅིང་རྙིང་ནས་རྨ་མི་བདེ་སྟེ་འཆིང་ཞིང་འགྲོལ་དུ་བཅུག་པ་ལ་ནི་ཉེས་མེད་  
དོ༑ །མི་རེག་པའི་འདུ་འཛིར་གཏོགས་པའོ། །རེག་པར་དགའ་བའི་ཕྱིར་རྨ་བཅིང་དུ་བཅུག་སྟེ་ལན་དུ་མར་བཅིང་ཞིང་འགྲོལ་བར་བཅུག་པའི་ལྟུང་བའོ། །རྒྱུད་འཆང་ནའོ། །བྱིས་པ་ནད་པ་ཕོ་གསོལ་ཞིང་ཕྱི་བདར་བྱས་ཏེ་འཆང་ན་ལྟུང་བའོ། །འཕེལ་ལ་སྲེད་པའོ། །བྱིས་པ་དང་  
འགྲོགས་ཤིང་རྩེ་དགའི་ལྟུང་བ་རྫོགས་སོ།། །།ཁྱིམ་གྱི་བདག་པོ་ལ་མ་ཞུས་པར་ནུབ་མོ་འདས་ནའོ། །ཁྱིམ་བདག་འདུག་པར་མ་གསོལ་ཅིང་མ་ཞུས་པར་ཁྱིམ་པའི་ཁྱིམ་དུ་ཞག་ལོན་ན་ལྟུང་བའོ། །ལྟུང་བ་མེད་པ་ནི་བདག་མོ་བུད་མེད་དེ་ལ་མ་དྲིས་ནའོ། །ལྟུང་བར་མི་འགྱུར་བ་ནི་  
ཁྱིམ་བདག་བུད་མེད་ཡིན་ནམ་ཁྱིམ་ཐབ་པས་ཁྱིམ་ཐབ་བུད་མེད་དབང་ཆེ་བ་ཞིག་ན་མ་དྲིས་པར་འདུག་ཀྱང་ཉེས་མེད་དོ། །ནུབ་མོ་མ་བརྟགས་པར་དབེན་པར་གནས་ནའོ། །དགེ་སློང་མའི་གནས་སུ་ནུབ་མོ་སྐྱེས་པ་ལ་སོགས་པ་ཡོད་དམ་མེད། མ་དྲུལ་ཏམ་མ་བལྟས་པར་འདུག་ན་ལྟུང་བའོ།།  
ཁང་བུར་དགེ་སློང་མ་གཞན་མེད་པར་ན་ཡང་ངོ། །དགེ་སློང་མ་གྲོགས་མོ་མེད་པར་ཁང་བུ་གཅིག་གི་ནང་ན་ཉལ་བའང་ལྟུང་བའོ། །ལྟུང་བ་མེད་པ་ནི་བསད་པ་ལ་སོགས་པའོ། །ཉེས་མེད་པ་ནི་ཁང་བུ་གཅིག་གི་ནང་ན་དགེ་སློང་མ་གྲོགས་གཅིག་དང་འདུག་འདུག་པ་ལས་གྲོགས་  
དེ་ཤིའམ་བྲོས་སམ་རྐུན་པོས་ཁྱེར་ཏེ་མེད་པར་གྱུར་ནས་འབའ་ཞིག་ལུས་པ་ནི་ཉེས་མེད་དོ། །གནོད་པ་འབྱུང་བའི་སྒོ་སྤང་བའོ། །གནོད་པ་དང་ཉེས་པ་འབྱུང་བའི་ལྟུང་བ་རྫོགས་སོ།། །།དགེ་སློང་མ་དང་ལྷན་ཅིག་ཏུ་ཁྲི་གཅིག་གི་སྟེང་ན་འདབ་ཆགས་སུ་ཉལ་བར་གཏོགས་  
  
༄༅། །པའོ། །དགེ་སློང་མ་དང་ལྷན་ཅིག་རུམ་གཅིག་ཏུ་ཁྲིའམ་མལ་གཅིག་ཏུ་མཐང་ཕྲད་པར་ཉལ་བ་ནི་ལྟུང་བའོ། །ལྟུང་བ་མེད་པ་ནི་འདི་དག་དང་ལྷན་ཅིག་ན་སྟེ་དུ་མའང་བར་ཆད་ཚད་ཐུར་ལ་སོགས་པས་བྱས་ལ་དྲན་པ་ཉེ་བར་བཞག་སྟེ་ཡན་ལག་རེག་པར་མྱོང་བ་  
མེད་པར་ཁྲི་མི་གཡོ་བའམ་གདིང་བ་ཕལ་ལའོ། །ལྷན་ཅིག་ཏུ་ཉལ་ཡང་ཉེས་པ་མེད་པ་ནི་གོས་ཀྱིས་མི་ཆོག་ཅིང་མལ་མེད་ན་བར་དུ་རྩང་ཐུར་ལ་སོགས་པས་བཅད་དེ་མཐང་མི་ཕྲད་ཅིང་འདོད་ཆགས་མི་ལྡང་ཞིང་དྲན་པ་ཉེ་བར་བཞག་སྟེ་ཁྲི་མི་གཡོ་ཞིང་སྒྲ་མི་དབྱུང་བ་ལ་ཉལ་བ་ནི་ཉེས་  
མེད་དོ། །འབྱོར་ན་ཡང་ཉེས་བྱས་པའོ། །གོས་ཀྱིས་འབྱོར་ཅིང་མལ་ཡོད་བཞིན་དུ་མལ་གཅིག་ཏུ་ལྷན་ཅིག་ཉལ་བ་ནི་བར་ཆད་ཡོད་ཀྱང་ཉེས་བྱས། ལོངས་པས་གནང་བ་དགག་པའོ། །རུམ་གཅིག་ཏུ་ཉལ་བའི་ལྟུང་བ་རྫོགས་སོ།། །།བདག་གི་ཡན་ལག་ལ་དགེ་སློང་མ་འདྲི་ལ་  
དུ་བཅུག་ནའོ། །དགེ་སློང་མའི་ལུས་ལ་དགེ་སློང་མ་གྲོགས་ལྡེ་གུ་ལ་སོགས་པས་འདྲིལ་དུ་བཅུག་ན་ལྟུང་བའོ། །དགེ་སློང་མའི་ཡང་ངོ། །དགེ་སློང་མའི་ལུས་ལ་དགེ་སློང་མ་སྡེ་གུ་ལ་སོགས་པས་འདྲིལ་ཞིང་མཉེར་བཅུག་ན་ལྟུང་བའོ། །དགེ་སྦྱོང་མ་ཡང་ངོ། །དགེ་སྦྱོང་མའི་  
འདྲིལ་དུ་བཅུག་ཀྱང་ལྟུང་བའོ། །ཁྱིམ་མ་ཡང་ངོ། །ཁྱིམ་མས་འདྲིལ་ལ་ལྟུང་བ། མུར་འདུག་མས་ཀྱང་ངོ། །མུར་འདུག་མས་འདྲིལ་ནའང་ལྟུང་བ་འདྲིལ་དུ་བཅུག་ནའང་ཡང་ངོ། །མདོ་ལྟག་མ་རྣམས་ཀྱི་ནང་ནས་འབྱུང་བ་རྣམས་ཀྱིས་ལུས་ལ་མཉེད་དུ་བཅུག་ཀྱང་ལྟུང་བའོ།།  
སྤོས་ཀྱི་རྫས་ཀྱིས་བདག་གི་ཡན་ལག་དྲིལ་ན་ཡང་ངོ། །སྤོས་དང་དྲི་བསུང་ལ་སོགས་པས་བདག་གི་ལུས་ལ་གཞན་སྐུད་དུ་བཅུག་ཀྱང་རུང་བདག་ཉིད་ཀྱིས་བསྐུས་ཀྱང་རུང་ལྟུང་བ། ཚིགས་མས་ཀྱང་ངོ། །ཡུངས་མར་ཏིལ་གྱི་ཚིགས་མས་ལུས་ལ་བསྐུས་ནའང་ལྟུང་བ། ལས་  
ཀུན་ཆུད་པའོ། །ལུས་ལ་མཉེད་ཅིང་སྐུད་པའི་ལྟུང་བ་རྫོགས་སོ།། །།ལག་པ་སྦྲེལ་ཅིང་ཁྲུས་བྱེད་ན་ཡང་ངོ། །དགེ་སློང་མ་གྲོགས་དང་ལག་སྦྲེལ་ཅིང་ཆུའི་ནང་དུ་འཁྲུ་བ་ཡང་ལྟུང་བའོ། །ཆུ་ལ་སྤྱོད་པའོ། །ཆུའི་ནང་དུ་འཁྲུ་བའི་ལྟུང་བ་རྫོགས་སོ།། །།བཤད་པའི་ཕྱིར་  
  
།སྐྲ་ལ་རྩྭ་ཨུ་ཤི་རས་བཤད་ན་ཡང་ལྟུང་བའོ། །སོ་མངས་དང་རྩྭ་ཁུར་དང་གསུམ་དུ་གསུངས་པ་དང་སྐྲ་བརྙན་ཡང་ངོ། །སོ་མངས་དང་ཕག་གཟེ་དང་རྩྭས་བཤད་ནའང་ལྟུང་བའོ། །འདི་གསུམ་ཆར་བསྡུས་ཏེ་གཅིག་ཏུ་བཤད་ཀྱང་ལྟུང། སོ་སོར་བཤད་  
ཀྱང་ལྟུང། དགེ་སློང་མ་སྐྲ་བརྙན་ཐོགས་ནའང་ལྟུང་བའོ། །ཁྱིམ་པའི་རྒྱན་ཐོགས་ཀྱང་ངོ། །དགེ་སློང་མས་ཁྱིམ་པའི་རྒྱན་གསེར་དངུལ་དང་རིན་པོ་ཆེ་ལས་བྱས་པ་ཐོགས་ན་ལྟུང། ཟངས་དང་ལྕགས་ཀྱི་རྒྱན་དུ་བྱས་པ་ཐོགས་ནའང་ཉེས་བྱས། བྱི་བ་དར་དུ་ཆུད་པའོ། །ལུས་ལ་རྒྱན་  
ཐོགས་ཤིང་བྱི་དོར་བྱེད་པའི་ལྟུང་བ་རྫོགས་སོ།། །།བྲོ་བརྡུངས་ན་ཡང་ངོ། །དགེ་སློང་མས་བྲོ་བརྡུངས་ན་ཡང་ལྟུང་བའོ། །གང་ཅིའི་ཡན་ལག་གིས་ཀྱང་ངོ། །དགེ་སློང་མ་རྩེད་མོ་བྱེད་ན་ལུས་བསྒྱུར་ཏམ་ཁ་བསྙེར་ཏམ་མིག་བསྒྱུར་བ་ལ་སོགས་པ་ཅི་བྱས་ཀྱང་ལྟུང་བའོ། །གླུ་ལེན་ན་ཡང་  
ངོ༑ །དགེ་སློང་མས་གླུ་བླངས་ན་ལྟུང་བའོ། །གང་དུ་དེ་དག་ཏུ་དེའི་བསམ་པས་དབྱངས་ཀྱི་བསྒྱུར་བ་ཡང་ངོ། །ཡི་གེ་ཀློག་པའི་ཕྱིར་བསམས་ཏེ་གཏང་རག་དང་གྲེ་བསྒྱུར་དང་གླུའི་དབྱངས་རོ་འདྲ་བ་བྱས་ནའང་ལྟུང་བའོ། །སིལ་སྙན་བླངས་ན་ཡང་ངོ། །རྔ་དང་གླིང་བུ་ལ་སོགས་པ་རོལ་  
མོའི་ཡོ་བྱད་ལས་བླངས་ཤིང་བུས་ན་ལྟུང་བ། རེག་པའི་ཚེ་ནའང་ལྟུང་བ། ཏྲོག་ཏྲོག་པོར་ཆུད་པའོ། །རྩེ་ཞིང་ཏྲོག་ཏྲོག་པོར་བྱེད་པའི་ལྟུང་བ་རྫོགས་སོ།། །།གདུགས་ཀུན་དུ་སྤྱོད་པར་འགྱུར་བར་འཆང་ན་ཡང་ངོ། །དགེ་སློང་མས་གདུགས་ཐོགས་ཤིང་སྤྱོད་ན་འང་ལྟུང་བའོ། །ལྷམ་  
གོང་མེད་ཀྱང་ངོ། །དགེ་སློང་མས་ལྷམ་གག་ཀྱང་རུང་གྱོན་ན་ལྟུང་བའོ། །ལྟུང་བ་མེད་པ་ནི་དབྱར་མོ་ཐང་ན་མལ་སྟན་བསྲུང་བའི་ཕྱིར་ན་ཡང་ངོ། །ལྷམ་གྱོན་ཀྱང་ཉེས་མེད་པ་ནི་དབྱར་མོ་ཐང་བདག་གི་གནས་ན་རྐང་པ་བཀྲུས་ཏེ་ཉལ་བའི་ཚེ་མལ་སྟན་ལ་རྐང་པའི་རྡུལ་གྱིས་མི་ཕོག་པར་བྱ་  
བའི་ཕྱིར་ལྷན་གྱོན་ནི་ཉེས་མེད་དོ། །ཁྲིའི་སྟེང་དུ་ཀུན་དུ་སྤྱོད་པ་མྱོང་ན་ཡང་ངོ། །དགེ་སློང་མ་ཁྲིའི་ཐོག་ན་འདུག་ལ་ཁྲིའི་ཕ་རོལ་ཚུ་རོལ་ནས་སློབ་མ་ལ་སོགས་པ་གཞན་གྱིས་ཐེག་ཅིང་སྤོད་ན་ལྟུང་བའོ། །སྒེག་སྒེག་མོར་ཆུད་པའོ། །སྒེག་སྒེག་མོ་བྱེད་པའི་ལྟུང་བ་རྫོགས་སོ།། །།  
  
༄༅། །གྲོང་པར་དུ་མ་བསྒོ་བར་འདུག་ན་ཡང་ངོ། །གྲོང་བར་ཁྱིམ་པའི་ཁྱིམ་དུ་སྟན་ལ་འདུག་ཅེས་མ་བསྒོ་བར་ཐུག་ཐུབ་ཏུ་སྟན་ལ་འདུག་ན་ལྟུང་བའོ། །ཕོ་བརྗིད་ཀྱིས་ཀྱང་ངོ། །ཕོ་བརྗིད་བྱེད་པའི་ལྟུང་བའོ། །ཆོས་བསྙད་པའི་ཕྱིར་གནས་ཤིང་སྤྱོད་པའི་ཁྱིམ་པའི་མལ་སྟན་  
ཁྱིམ་པ་ལ་མ་བསྙད་པར་བོར་ཏེ་སོང་ནའོ། །ཆོས་བཤད་པའི་ཕྱིར་ཁྱིམ་པས་ཁྲི་སྟན་བཏིང་བ་ལ་འདུག་འདུག་སྟེ་ཁྱིམ་པ་མེད་དེ་བདག་གིས་ཀྱང་མ་བརྟུལ་བར་བོར་ཏེ་སོང་ན་ལྟུང་བའོ། །དེའི་མཚམས་བཏང་ན་མཐའོ། །སྟན་མ་བརྟུལ་ཏེ་བོར་ཏེ་སོང་ནས་འདོམ་བཞི་བཅུ་རྩ་འདས་ན་ལྟུང་  
བའོ། །བླན་པའོ། །སྟན་མ་བརྟུལ་བའི་ལྟུང་བ་རྫོགས་སོ།། །།སྐུད་པ་འཁལ་ན་ཡང་ངོ། །གོས་རྒྱུའི་སྐུད་པ་བལ་འཁལ་ན་ལྟུང་བའོ། །ལྟུང་བ་མེད་པ་ནི་རྒྱ་ཅང་དང་ལྕག་ཕོད་ཀྱི་ཕྱིར་ཕྱོགས་དབེན་པར་རོ། །སྐུད་པ་བཀལ་ཀྱང་ཉེས་པ་མེད་པ་ནི་རྒྱ་ཅད་དང་ལྕག་པོད་དང་སྐུད་པ་ལས་  
པ་ཕྲན་ཚེགས་དབེན་པར་གཞན་གྱིས་མ་མཐོང་བར་བཀལ་བ་ཉེས་མེད་དོ། །དགེ་སློང་མའི་དགེ་འདུན་མའི་གོས་བདག་གིར་བྱས་ན་ཡང་ངོ། །དགེ་འདུན་ལ་དགོས་པའི་ཕྱིར་ཁྱིམ་པ་ལས་གོས་བསླངས་ཏེ་དགེ་སློང་གིར་མ་བྱས་པར་བདག་གིར་བྱས་ན་ལྟུང་བའོ། །ཟས་བཙོངས་  
པ་བྱས་ན་ཡང་ངོ། །ཁ་ཟས་དང་ཁ་ཟས་ཀྱི་རྒྱུ་འཚོང་བསྒྱུར་ན་ཡང་ལྟུང་བའོ། །ཁྱིམ་པ་ཡིར་གཏོགས་པ་ན་ཡང་ངོ། །ཁྱིམ་པའི་ལས་མ་གཏོགས་པ་ཅི་ཡང་རུང་བདག་གིས་གྲོགས་བྱས་ན་ལྟུང་བའོ། །ཆང་གི་ལས་མི་བྱ། ཆང་མ་རུང་བར་སོང་བ་ཞིམ་པོར་བྱེད་པ་ལ་སོགས་པ་ཅང་གི་གྲོགས་བྱེད་  
ན་ཡང་ཉེས་བྱས། ཆང་འཚོང་བར་མི་བྱ། ཆང་བཙོངས་ན་ཉེས་བྱས། རློན་པ་བཙོས་ན་ཡང་ངོ། །ཁ་ཟས་མ་ཚོས་པ་སླར་བསླས་ཏེ་བཙོས་པ་ནི་ལྟུང་བ། ལྟུང་བ་མེད་པ་ནི་དགེ་སློང་ཕའི་དགེ་འདུན་དང་སློབ་དཔོན་དང་ཚངས་པ་མཚུངས་པར་སྤྱོད་པའི་ཕྱིར་ན་ཕྱོགས་དབེན་པར་རོ། །ཁ་ཟས་  
བཙོས་ཀྱང་ཉེས་མེད་པ་ནི་དགེ་འདུན་ཕོ་དང་སློབ་དཔོན་དང་མཁན་པོ་དང་དགེ་སློང་ཚངས་པར་སྤྱོད་པ་གང་ཟག་གི་ཕྱིར་བྱས་པ་ནི་ཉེས་མེད་དོ། །ཁྱིམ་པའི་བཟོར་ཆུད་པའོ། །ཁྱིམ་མའི་ལས་སྤྱད་པའི་ལྟུང་བ་རྫོགས་སོ།། །།ཟོས་ནས་སྟན་ལས་འཕོས་ཏེ་ཟོས་ན་ཡང་ངོ། །ཟན་  
  
།བཅུད་པའི་ཚུལ་ལོ། །ཟན་སྨོས་ཤིང་ཟ་བའི་ལྟུང་བའོ། །སྒོག་པ་ཡང་ངོ། །སྒོག་པ་ཟོས་ན་ལྟུང་བའོ། །འདུས་པར་མི་རིགས་པའོ། །སྒོག་པ་ཟོས་པའི་ལྟུང་བ་རྫོགས་སོ།། །།རྡུལ་གོས་མ་བཅངས་ནའོ།།  
མོ་མཚན་ལས་ཁྲག་ཟག་པའི་ཕྱིར་དགབ་པའི་རས་བཅངས་ཤིང། མ་གཡོགས་ན་ལྟུང་བའོ། །གནས་པར་ཐེ་གུས་ལུས་བཅིང་ངོ། །དགབ་པའི་རས་ལ་ཐེ་གུས་བཏགས་ཏེ་མི་ལྟུང་བའི་ཕྱིར་ལུས་ལ་བཅིང་ངོ། །དུས་དུས་སུ་དེ་བཀྲུ་ཞིང་བཙོ། །མོ་མཚན་དགབ་པའི་རས་ཁྲག་  
མི་འོང་པའི་སྐབས་སུ་བཀྲུ་ཞིང་བཙོ། །ཆུའི་རས་ཀྱང་ངོ། །ཁྲུས་རས་འཁོར་གསུམ་ཡོག་པ་གཅིག་དང་ལུས་ཐམས་ཅད་ཡོག་པ་གཅིག་དང་གཉིས་བཅང་ངོ། །ཁྲུས་རས་ཆུང་དུས་མ་གཡོགས་པར་བཀྲུས་ན་ལྟུང། ཆེན་པོས་མ་གཡོགས་པ་ནི་ཉེས་བྱས་སོ། །དེ་བཅང། ཁྲུས་  
རས་ཆེ་ཆུང་གཉིས་བཅང་ན་ཉེས་བྱས། འཁྲུ་བས་གོས་དེ་བརྐུས་ན་ཡང་ངོ། །ཁྲུས་མཁན་ལ་གོས་འཁྲུར་བཅུག་ན་རྙིང་པ་ནི་ལྟུང་བ་སར་པ་ནི་ཉེས་བྱས། དབེན་པ་ཞིག་པར་ཆུད་པའོ། །མོ་མཚན་མ་གཡོགས་པའི་ལྟུང་བའོ། །དགེ་སློང་མའི་གོས་ཁྱིམ་པ་བསྐོན་པའི་ཕྱིར་བྱིན་  
ན་ཡང་ངོ། །དགེ་སློང་མའི་ཆོས་གོས་ཁྱིམ་པ་བསྐོན་ཞིང་སྤྱོད་དུ་བཅུག་ན་ལྟུང་བའོ། །ཆོས་ཀྱི་རྒྱལ་མཚན་ལ་བསྟི་སྟང་མེད་པར་བཅུད་པའོ། །ཆོས་གོས་ཁྱིམ་པ་བསྐོན་པའི་ལྟུང་བ་རྫོགས་སོ།། །།དགེ་སློང་དང་ལྷན་ཅིག་ཏུ་སྦྱར་མ་བརྗེ་ན་ཡང་ངོ། །དགེ་སློང་མའི་ཆོས་གོས་  
ཆེན་པོ་དགེ་སློང་དང་བརྗེ་ན་ལྟུང་བ། ཆོས་གོས་བཞི་ལས་བརྗེས་པ་ནི་ཉེས་བྱས། རྒྱལ་མཚན་བརྗེས་པར་ཆུད་པའོ། །ཆོས་གོས་བརྗེ་བའི་ལྟུང་བའོ། །བསྔགས་པའི་སེར་སྣ་བྱེད་ན་ཡང་ངོ། །དགེ་སློང་མ་གཞན་ཆོས་མཁས་པ་ལ་སོགས་པའི་ཡོན་ཏན་མཁན་མོའི་མདུན་  
དུ་སློབ་མས་བསྔགས་ནས་མཁན་མོས་གནས་འཆར་མ་བཅུག་སྟེ་དེ་ལྟར་ཁྱོད་སུ་མཁས་པའི་གན་དུ་ཞུས་ཤིག་ཅེས་བྱས་ན་ལྟུང་ངོ། །རིགས་དང་གྲོང་ཕྱུག་པོ་འདི་རྣམས་ངའི་ས་རིས་ཀྱིས་མ་སློང་ཅིག་ཅེས་ཟེར་བ་དང། གནས་དང། བདག་གིས་གཙུག་ལག་ཁང་བརྩིགས་  
  
༄༅། །པ་ལ་དགེ་སློང་མ་གཞན་གནས་སུ་འོངས་པ་ལ་མ་བཞག་པ་དང། རྙེད་པ་དང། སློབ་མ་བསོད་སྙོམས་ལས་འཁོར་ཏེ་ཟན་བསྟན་པས་ཁ་ཟས་བཟང་པོ་འདི་བྱིན་པའི་གྲོང་དུམ་ལོང་ཤིག་ཅེས་ཟེར་བ་དང། ཆོས་ལ་སེར་སྣ་བྱེད་བ་ཡང་ངོ། །ཆོས་སློང་  
ཅིང་ཁ་དོག་འབུལ་བ་ལ་ནམ་བྲེལ་ཏེ་ཞེས་མི་བསྟན་པར་བཀྱིགས་པ་དང། འདི་རྣམས་གང་བྱས་ཀྱང་ལྟུང་བའོ། །འཇུངས་བར་ཆུད་པའོ། །སེར་སྣ་བྱེད་པའི་ལྟུང་བའོ།། །།དགེ་སློང་མ་དབྱར་མོ་ཐང་ནས་བསྐྲད་པ་ཡང་ངོ། །དགེ་སློང་མ་གཙུག་ལག་ཁང་ཡང་རུང་གང་  
ཟག་གི་གནས་ཀྱང་རུང་ཁྱིམ་པའི་ཁྱིམ་ཡང་རུང་བསྐྲད་ན་ལྟུང་བའོ། །ཅི་ལྟར་དེ་ལྟར་དགེ་སློང་མ་ལའོ། །བདག་གིས་བསྐྲད་པ་བཞིན་དུ་གཞན་ལ་སྐྲོད་དུ་བཅོལ་ན་ཐབས་ཇི་ལྟར་བྱས་ཀྱང་རུང་བསྐྲད་ན་ལྟུང་བའོ། །གྲོང་བར་དུ་སྡར་འོངས་པ་ལ་ཡང་ངོ། །དགེ་སློང་མ་སྔ་ན་གྲོང་  
བར་ན་ཟན་སློང་ཞིང་འདུག་པ་ལ་ཕྱིས་འོངས་པས་གུད་དུ་སློངས་ཤིག་ཅེས་བསྒོ་ནའང་ལྟུང། ཕྱིས་འོངས་པ་ལས་མ་འོང་ཤིག་ཅེས་སྔ་ནས་བསྐྲད་ཀྱང་ལྟུང། བསྐྲད་པར་ཆུད་པའོ། །སྐྲོད་པའི་ལྟུང་བའོ།། །།ལྟ་བ་དན་པ་ལ་སོགས་པས་རྒོལ་ནའོ། །ལྟུང་བ་མན་ཆད་གཅིག་ལས་  
ཉེས་པ་ཞིག་བྱུང་ངོ་ཞེས་སྐུར་ན་ལྟུང་བའོ། །འཚེ་བར་ཆུད་པའོ། །སྐུར་ཅིང་འཚེ་བའི་ལྟུང་བའོ།། །།མནའ་འདོར་བ་ཡང་ངོ། །དགེ་སློང་མས་མནའ་བོར་ན་ལྟུང་བའོ། །བཟློག་པས་སྟོན་པར་ཆུད་པའོ། །མནའ་འདོར་བའི་ལྟུང་བའོ། །ཁྲོས་པར་བདག་ལ་བསྣུན་ནའོ། །བདག་  
ལ་བདག་ཁྲོས་ཤིང་བདག་ལ་བརྡེགས་སམ་ལུས་རྡེབས་ན་ལྟུང་བའོ། །མི་བརྟན་པར་སྒྱུར་བར་བྱེད་པའོ། །བདག་ལ་རྡེག་པའི་ལྟུང་བའོ།། །།དགེ་སློང་མའི་དགེ་འདུན་རྣམས་ལ་འཕྱ་བའོ། །དགེ་སློང་མའི་དགེ་འདུན་ལ་ཉེས་སོ་ཞེས་འཕྱས་བྱེད་ན་ལྟུང་བའོ། །རྒྱབ་ཡང་ངོ། །  
དགེ་འདུན་ལ་རྒྱ་གང་ཟེར་ཞིང་སྤྱོད་ནའང་ལྟུང་བའོ། །འཁོར་གྱི་ཐུ་བོ་ལ་ཆུ་འཐོར་བའོ། །དགེ་སློང་ཕ་ལ་ཆུས་གཏོར་ན་ལྟུང་བའོ། །ལྟུང་བ་མེད་པ་ནི་བརྒྱལ་ནའོ། །དགེ་སློང་ཕ་བརྒྱལ་བ་ལ་ཆུས་འཐོར་བ་ནི་ཉེས་མེད་དོ། །དགེ་སློང་ལ་མཆིལ་མས་མི་གདབ། དགེ་སློང་ཕ་ལ་  
  
རྐོག་ཏུ་དགེ་སློང་པ་ལ་དམིགས་ཏེ་ཐུབ་འདི་ཅེས་བྱས་ན་ཉེས་བྱས་རབ་ཏུ་འབྱུང་བ་འདི་ལ་མི་བརྒྱད། དགེ་སློང་ཕོ་མོ་དང་དགེ་སློང་མ་ལ་སྤྱོ་ཞིང་བརྒྱད་ན་ཡང་ཉེས་བྱས། གཉིས་ཀྱང་དེ་བཞིན་ནོ། །དགེ་སློང་ཕོ་མོ་གཉིས་ལ་སྤྱོ་ཞིང་བརྒྱད་ན་ཡང་  
ཉེས་བྱས། དགེ་སློང་གི་མདུན་དུ་སྤྱོད་ཡུལ་མི་སྤྱད། དགེ་སློང་སློང་མོ་སྤྱོད་པ་ལ་དགེ་སློང་མས་དགེ་སློང་མ་མཐོང་བར་སྔོན་དུ་ཁྱིམ་པའི་ཁྱིམ་དུ་སོང་སྟེ་ཡིབས་ནས་དགེ་སློང་འོངས་པ་དང་ཟན་མ་བཙོས་སོ་ཞེས་ཁྱིམ་པ་ཡིན་པ་སྐད་དུ་སྨྲས་ཏེ་དགེ་སློང་སླར་བཟློག་ཅིང་གཡོ་བྱས་ན་ལྟུང་བ་  
ཟམ་པ་མི་བརྟེན་པ་ལ་དགེ་སློང་དང་ལྷན་ཅིག་ཏུ་མི་འགྲོ། །ཟམ་པ་ལྡེམ་པ་ལ་དགེ་སློང་སྔར་བཏང་ཞིང་དགེ་སློང་མས་ཕྱི་བཞིན་འགྲོ་སྟེ་ཟམ་པ་བསྒུལ་ན་ཉེས་བྱས། །དགེ་སློང་མཐོང་མ་ཐག་ཏུ་སྟན་ལས་འཕོ། །དགེ་སློང་ཕ་འོང་བ་མཐོང་ནས་དགེ་སློང་མ་མཁས་ཤིང་ན་རྒན་ཀྱང་སྟན་  
ལས་འཕག་གོ། །འདུག་ནས་འགྲེང་བ་འདི་ལ་འདུག་ཅེས་བསྒོ། །དགེ་སློང་ལ་འདུག་ལ་དགེ་སློང་མ་འགྲེང་ཞིང་འཁོད་པ་ལ་འདུག་ཤིག་ཅེས་མ་སྨྲས་ན་དགེ་སློང་ཕ་ཉེས་བྱས། མ་བྱས་ན་གསོལ་ཏེ་འདུག་པར་བྱ། དགེ་སློང་ཕས་དགེ་སློང་མ་ལ་འདུག་མི་ཟེར་ན་འདུག་ན་ཉེས་  
སམ་མ་ཉེས་ཞེས་ཞུས་ལ་འཁོད་དོ། །ལྕི་བར་འགྱུར་བ་བཅད་བར་ཆུད་པའོ། །དགེ་འདུན་དང་དགེ་སློང་ལ་འཕྱ་ཞིང་འཆལ་བའི་ལྟུང་བའོ། །དགེ་སློང་མའི་འཐབ་མོ་ལ་ནུས་པ་ཡོད་ལ་ཞི་བར་མ་བྱས་ནའོ། །དགེ་སློང་མ་འཐབ་ཅིང་འཁོད་པ་ལ་བདག་གིས་ཐབ་མོ་ཞི་བར་ནུས་ལ་  
མ་བཅུག་ན་ལྟུང་བའོ། །འཁྲུག་པ་གཡེལ་བའོ། །འཐབ་པ་མ་བཅུག་པའི་ལྟུང་བའོ། །དད་པ་བྱིན་ནས་གནས་པའོ། །དགེ་འདུན་མའི་ལས་ཅི་བྱེད་ཀྱང་རུང་དད་པའི་འདྲི་པ་ལ་དད་པ་སྔར་བྱིན་པ་ཡིན་མོད་ཅེས་ཕྱི་མ་མི་སྟེར་ཅིང་ཁྱིག་ན་ལྟུང་བའོ། །ག་མ་སྤྲའི་རྩེད་མོར་ཆུད་པའོ།།  
དད་པ་མི་སྟེར་ཅིང་ག་མ་སྤྲ་བྱེད་པའི་ལྟུང་བའོ། །ཟླ་བ་ཕྱེད་ཕྱེད་ཅིང་དགེ་སློང་ལ་འཆད་པའི་སྟོན་པར་མྱོང་ནའོ། །ཟླ་བ་ཕྱེད་ཕྱེད་ཅིང་དབྱར་མོ་ཐང་དུ་དགེ་སློང་པ་ལས་ཆོས་འཆད་པ་སྤྱན་མ་དྲངས་ཤིང་མ་བཤད་དམ། ཕོའི་གཙུག་ལག་ཁང་དུ་ཆོས་ཉན་དུ་མ་སོང་ན་ལྟུང་བའོ། །དགེ་  
  
༄༅། །སློང་མེད་པར་གསོ་སྦྱོང་བྱེད་པའོ། །གསོ་སྤྱོད་བྱེད་པའི་ཚེ་དགེ་སློང་ཕ་ཀུན་ལས་དད་པ་མ་དྲིས་ན་ལྟུང་བ། གསོལ་བའི་ལས་ཀྱིས་ཆོས་འཆད་པར་བསྐོས་པའི་དགེ་སློང་ཞིག་ཡོད་ན་དེ་ལ་དད་པ་དྲིས་པས་ཆོག་སྟེ་ཀུན་ལ་མ་དྲིས་ཀྱང་ཉེས་མེད་དོ། །དགེ་སློང་མེད་པའི་  
གནས་སུ་དབྱར་ཚུལ་དུ་ཞུགས་པའོ། །དགེ་སློང་གི་གཙུག་ལག་ཁང་ནས་བར་རྒྱང་གྲགས་ཕྱེད་ལས་རིང་པ་ཞིག་ཏུ་ཚུལ་དུ་ཞུགས་ན་ལྟུང་བའོ། །དབྱར་ཚུལ་དུ་ཞུགས་པ་ལས་དགེ་འདུན་གཉིས་ལ་གནས་གསུམ་གྱིས་མ་བྱུང་ནའོ། །དགེ་སློང་མ་ཚུལ་ནས་བྱུང་བའི་ཚེ་དགེ་འདུན་  
ཕོ་མོ་གཉིས་ལ་སོགས་པ་ལ་ལྟུང་བ་སྡེ་ལྔ་ལ་མཐོང་བ་དང་ཐོས་པ་དང་དོགས་པ་ཡོད་ན་རྒོལ་ཅིག་ཅེས་སྐབས་ཕྱེ་ལ་ཚུལ་ནས་འབྱུང་སྟེ་དེ་ལྟར་མ་བྱས་ན་ལྟུང་བར་ཡང་འགྱུར། ཚུལ་འབྱུང་བའི་ལས་སུ་ཡང་མི་རུང། ལྕི་བའི་ཆོས་ལས་འགལ་བར་ཆུད་པའོ། །ལྕི་བའི་ཆོས་  
ལས་རྒལ་བའི་ལྟུང་བའོ། །དབུལ་པོ་ལ་དྲུབས་པ་སློང་བའོ། །གདིང་བ་འདྲུབ་པའི་གོས་ཁྱིམ་བདག་དབུལ་པོ་ལ་བསླངས་ན་ལྟུང་བའོ། །དྲུབས་པ་དབྱུང་བའི་ཕྱིར་ཚོགས་པའི་དགྲོལ་བ་མ་བྱིན་ནའོ། །དྲུབས་པ་འབྱིན་པའི་ཚེ་བདག་དགེ་འདུན་ནང་དུ་མ་འདུས་སམ་དད་ཕས་མ་  
བྱིན་ན་ལྟུང་བའོ། །གོས་བགོ་བའི་ཕྱིར་ན་ཡང་ངོ། །དྲུབས་པ་ཕྱུང་ནས་དགེ་འདུན་ནོར་འགོད་པ་ལ་དད་པས་མ་བྱིན་ན་ལྟུང་བའོ། །དེས་ནོར་མི་འདོད་ན་མ་བྱས་པའོ། །དགེ་འདུན་ནོར་འགོད་པ་ལ་བདག་ནོར་སྐལ་མི་འདོད་དེ་མི་ལེན་ཏམ་མཚམས་ཀྱི་ཕྱི་རོལ་དུ་སོང་ན་ཉེས་མེད་དོ། །  
ཕ་རོལ་ལ་ཕོངས་པར་སྤྱོད་པར་ཆུད་པའོ། །ཕ་རོལ་པོ་ཕོངས་ཤིང་མི་བདེ་བར་འགྱུར་བའི་ལྟུང་བའོ། །དབྱར་མོ་ཐང་ལ་མ་བྱས་པར་སོང་བའོ། །གུད་དུ་འགྲོ་སྟེ་དགེ་སློང་མ་གཞན་མེད་ན་ལྷ་ཁང་གི་སྲུང་མ་མ་བཞག་གམ་གཞན་ལ་མ་བཅོལ་བར་སོང་ན་ལྟུང་བའོ། །མཚམས་  
གཏང་པའོ། །ལྟུང་བ་ནི་སོང་ནས་འདོམ་བཞི་བཅུ་རྩ་དགུ་འདས་ན་ལྟུང་བའོ། །དབྱར་མོ་ཐང་གི་གླ་མི་བླང། གཙུག་ལག་ཁང་གླར་བཏང་ཞིང་གླ་བླངས་ན་ཉེས་བྱས། ཁྱིམ་གྱི་དོན་དང་བདག་གི་དོན་ཀྱང་མ་ཡིན། ལྷ་རིས་ཀྱི་ཞིང་དང་ནོར་ལ་སོགས་པ་སྔར་ཐང་བཅད་དེ་ཁྱིམ་པ་